最怕残春，落红堆径。今年人比花先病。不教细雨几番催，留春一日花应肯。风定帘闲，燕眠梁静。清明近也寒还剩。空檐病起已无花，夕阳只照游丝影。
湖波遥带夕阳低，想得君家住更西。隔岸众山晴稍出，当门幽鸟晚犹啼。酒缘客里偏能饮，诗到愁边只谩题。欲倩归云寄离思，如何却向望中迷。
东风日日恼吟魂，相与论心客在门。雨洗花光红透骨，风摇野烧翠留痕。荣枯过眼归春梦，醒醉从人付酒尊。输与先生专一壑，閒来得看竹生孙。
久把西湖作故乡，至今清梦到湖傍。分明昨夜经行处，一色梅花十里香。春云收尽忽斜阳，梦里梅花带雨香。却上小舟谁是伴，回头只有棹船郎。
有树莫容姑恶栖，尔何怨姑犹怒啼。人家有儿亦有妇，不愿使闻如尔妻。姑恶何恶怨未终，世人至今无此风。尔啼莫来近我屋，我姑不与尔姑同。
三叠曲，四愁诗。心事少人知。西风未老燕迟归。巢冷半乾泥。流红句，回文字。除燕知，谁能记。一声恰到画楼西。云压小鸿低。
空山亦自花，花落倍堪嗟。春风何太迷，不忍春光天一涯。花知春欲去，春亦不能为花虑。一片从风一片留，留向空山有春处。
白发不早来，早来人莫哀。黄金不早散，早散人莫叹。黄金不散散者多，白发不来愁奈何。莫将黄金待白发，白发不生泉下客。
恰则春来春又去。凭谁说与春教住。与问坐中人。几回迎送春。明年春更好。只怕人先老。春去有来时。愿春长见伊。
姑恶妇所云，恐是妇偏辞。姑言妇恶定有之，妇言姑恶未可知。姑不恶，妇不死。与人作妇亦大难，已死人言尚如此。
年华惯是风和雨，夜深吹落应无数。怨紫与愁红，都如一梦中。迢迢溪上路，曾共春来去。无计觅馀香，醉中能暂忘。
美人如月花窗绮。绮窗花月如人美。风暖度香丛。丛香度暖风。未通曾展意。意展曾通未。怜尔得来笺。笺来得尔怜。
负郭有田在，年年长废耕。欲磨秋镜净，恐见白头生。未作一旬别，已过千里程。不知书与剑，十载两无成。
为客自堪悲，风尘日满衣。承明无计入，旧隐但怀归。雪积孤城暗，灯残晓角微。相逢喜同宿，此地故人稀。
杨画远于展，何言今在兹。依然古妆服，但感时节移。念君一朝意，遗我千载思。子亦几时客，安能长苦悲。
风息斜阳尽，游人曲落间。采花因覆酒，行草转看山。柳散新霜下，天晴早雁还。伤秋非骑省，玄发白成斑。
故人江海别，几度隔山川。乍见翻疑梦，相悲各问年。孤灯寒照雨，湿竹暗浮烟。更有明朝恨，离杯惜共传。
徒为经异岳，不得访灵踪。日尽行难尽，千重复万重。云垂多作雨，雷动半和钟。孤竹人藏处，无因认本峰。
我亦游山者，常经旧所经。雪消天外碧，春晓海中青。可见乱离世，况临衰病形。怜君此行兴，独入白云屏。
女几知君忆，春云相逐归。草堂开药裹，苔壁取荷衣。老竹移时少，新花旧处飞。可怜真傲吏，尘事到山稀。
溪路曾来日，年多与旧同。地寒松影里，僧老磬声中。远水清风落，闲云别院通。心源若无碍，何必更论空。
细泉深处落，夜久渐闻声。独起出门听，欲寻当涧行。还疑隔林远，复畏有风生。月下长来此，无人亦到明。
青山日将暝，寂寞谢公宅。竹里无人声，池中虚月白。荒庭衰草遍，废井苍苔积。唯有清风闻，时时起泉石。
愁见清明后，纷纷盖地红。惜看难过日，自落不因风。蝶散馀香在，莺啼半树空。堪悲一尊酒，从此似西东。
虽小天然别，难将众木同。侵僧半窗月，向客满襟风。枝拂行苔鹤，声分叫砌虫。如今未堪看，须是雪霜中。
满郭春如画，空堂心自澄。禅抛金鼎药，诗和玉壶冰。白雨飘花尽，晴霞向阁凝。寂寥还得句，因寄柳吴兴。
山近觉寒早，草堂霜气晴。树凋窗有日，池满水无声。果落见猿过，叶乾闻鹿行。素琴机虑静，空伴夜泉清。
尽日行方到，何年独此林。客归惟鹤伴，人少似师心。坐石落松子，禅床摇竹阴。山灵怕惊定，不遣夜猿吟。
天外山光近，峰颠海气吞。潮凭风作阵，云藉石为根。鸟重烟藏树，帆多水绕村。凭高暂诗酒，回首望脩门。
后会未有期，岂意岁云变？不知百年间，正复能几见？江湖北风多，水阔雁无便。此心剧悠悠，庭树空倚遍。
闻子临川上，高楼万里并。兴来时独立，心与目俱行。野夕归鸿小，溪晴落木明。登临何日共，作赋写平生。
江黑雨将至，水高潮正来。花随两岸别，鸥逐片帆开。世治逢多难，吾生愧不才。飘零添白发，见者莫惊猜。
相思不可见，梦里却逢君。两地共明月，一方空碧云。江秋鸿背侣，山夜鹤离群。记得湖边寺，诗题醉后分。
已就长涂往，堪怜暮景斜。一年惟此夜，千里更谁家。恋国心空赤，忧时发已华。此身如可乞，只合老烟霞。
岁月遽如许，蹉跎老却人。一年惟此夜，明日又逢春。湖海未归客，风尘多病身。感时浑不寐，灯火独相亲。
杨柳乱成丝，攀折上春时。叶密鸟飞碍，风轻花落迟。城高短箫发，林空画角悲。曲中无别意，并是为相思。
空庭高楼月，非复三五圆。何须照床里，终是一人眠。敛容送君别，一敛无开时。只应待相见，还将笑解眉。
向别已复久，此怀谁与明。书来慰吾意，诗重识君情。放鹤惜未到，飞鸿今尚横。何由一随汝，端为薄浮名。
君今拂衣去，我独枕书眠。一片过林雨，数声当户蝉。情长空有恨，吟苦不成篇。后会知何日，西风老雁天。
老去心犹壮，诗成喜欲颠。时危思报主，穷极待呼天。归梦先湖外，离情到酒边。晚来风更恶，舟卧不成眠。
春林满岩绿，谁信已鸣蝉。叶上正多露，山中别有天。心闲宁感物，道合况忘年。坐听生秋思，何须膝上弦。
月在两山间，人在空明里。山色碧于天，月色光于水。心闲物物幽，心动尘尘起。莫向动中来，长愿闲如此。
教不贵多言，小知非大受。力久有天得，海涵而地负。少年今白发，谁与鞭其后。诗来读百过，君真吾畏友。
午枕消暗永，春裘御晓清。砌红多近采，园绿有深鸣。窗破斜光入，炉消断碧横。白头为吏苦，高卧笑浮生。
厌雨欣初霁，贪程敢晏眠。排天双壁起，受日一峰先。入径惟逢树，无人况有烟。藤深猿不见，声到客愁边。
别久似相忘，因行遇道傍。问知元姓字，传读是文章。鹤骨秋逾瘦，松身老更长。十年犹九品，如我合耕桑。
此夜月如昼，有人同倚楼。山河万古色，天地一轮秋。尽赏兴不足，醉看身欲浮。因思旧年处，风雨未能休。
人不善赏花，只爱花之貌。人或善赏花，只爱花之妙。花貌在颜色，颜色人可效。花妙在精神，精神人莫造。
钟已楼头动，灯犹帐外残。霜浓愁枕冷，病起觉衣宽。鹤怨凭谁解，鸥盟恐已寒。君恩等天地，应许纳微官。
雨过无桃李，唯馀雪覆墙。青天映妙质，白日照繁香。影动春微透，花寒韵更长。风流到尊酒，犹足助诗狂。
悠然君之心，非古亦非今。忘言犹有诗，无弦安用琴。渊明此时意，千载无知音。但见登阁时，山高白云深。
衰年踏险行，五贼太无情。落叶滑霜路，空山生夜声。相携德耀隐，几丧卜商明。归计未为是，时时心自惊。
四海常为客，三春却倦游。能飞归不得，虽去有何求。故国千年恨，行人万里愁。年来风过耳，无泪与君流。
越中分治罢，山水别来初。诗景多留石，船痕半载书。野程江树远，公宴郡楼虚。看塞严徐召，清风满直庐。
见说携琴去，西风半日程。云留秋渡冷，月过别峰明。落叶惊疏鬓，黄花照澹情。思君不能寐，一雁叫深更。
十载江湖梦，鸿飞不到君。近闻吟思苦，半为宦情分。往事随流水，怀人看暮云。相逢又相别，安得细论文。
知音不可得，此去但消魂。别夜俱闻雨，残秋自出门。水横芳草渡，烟蔽夕阳村。应念千山外，明朝独听猿。
地与南荒接，梅花合早开。如何长至后，不见一杖来。政尔缘霜早，多应待雨催。檐边有独树，日绕故千回。
元有不病者，君无嗟遽衰。闭门谢馀子，扶杖看清时。野树著花早，春江生浪迟。相过忍轻别，小立为题诗。
夜饮别佳人，梅小犹飘雪。忍泪一春愁，过却花时节。相见话相思，重与临风月。休似那回时，无事还轻别。
寄迹临安久，思归夕梦频。愁多难强醉，病苦故禁人。夜短无清梦，年高叹幻身。山中有道伴，云壑擅馀春。
读易忘饥倦，东窗尽日开。庭花昏自敛，野蝶昼还来。谩数过篱笋，遥窥隔叶梅。唯愁车马入，门外起尘埃。
春云易成雨，一日几回阴。燕湿飞犹快，花寒色更深。邀车愁客远，盘马畏泥侵。向晚晴光吐，西窗绿影临。
夜晴初见月，云薄未分明。高树尚无影，远鸿时有声。下阶嫌履湿，闭户认苔生。寂寂墙阴暝，更长已渐倾。
空涧寒探月，高斋客聚星。霜分破窗白，山献隔帘青。窥水知僧定，占云识地灵。时时惊鹤梦，木叶下危亭。
本自柴门静，谁令种竹喧。月来将画写，风过引书翻。默坐雨偏响，闲眠雪易繁。动中还有静，此意互为根。
茅堂犹未卜，幽兴日迟回。带雨听昏笛，和灯看落梅。春风三月近，客鬓二毛催。忆得初来日，山寒暝叶堆。
落日生春色，桃花笑不休。鹤飞湖草迥，风止客帆收。树远天疑尽，江平水却流。愁来无处去，为子上高楼。
雪意乱江云，江梅渐放春。雁归人去后，愁与岁华新。荣路君方振，园居我岂贫。惟馀忧我念，相忆莫沾巾。
月窗明素练，风榻净飞沙。饮极樽无绿，更长烛自花。感时忧未散，得句喜能誇。莫寄思归语，妆寒损鬓鸦。
中原是何处，敢道几时回。一夏无书读，经时畏贼来。老松犹偃蹇，病鹤久摧颓。莫怪论兵少，吾今心已灰。
近有河鱼疾，曾烦旧雨来。又成三日别，未觉百怀开。气合嗟同病，情亲忆把杯。西湖荷盖底，谁遣画船回。
解把诗言别，那无计可留。梅花两心事，寒雁五更愁。我亦高悬榻，君须独卧楼。后回相忆处，莫返雪中舟。
自说居山好，多年静掩扉。松阴围坐石，苔色上禅衣。鹤瘦迎风舞，云闲带雨归。地幽人事断，客至亦忘机。
意亦心所至，言须耳所闻。谁云天地外，别有好乾坤。道不远于人，乾坤只在身。谁能天地外，别去觅乾坤。
春色浓于酒，何须醉玉觞。柳疏莺占影，花杂蝶分香。往事随流水，閒愁付夕阳。吟边自歌舞，犹学少年狂。
空斋对孤客，寂寞似僧家。炉冷频烧叶，灯昏不吐花。夜长添睡思，岁晚忆年华。吟倦推窗坐，梅檐月未斜。
长愁复长愁，长愁使心老。君看心如叶，不值秋风扫。长欢复长欢，长欢心欲飞。君看心如叶，不假秋风吹。
风亭移石竹，为客正开襟。宿鸟过残雨，吟虫傍积阴。故心人不浅，秋色夜方深。便合丘中去，相招鸣一琴。
漠漠雨如沙，翩翩燕子斜。官贫轻逆旅，乡远重携家。昨夜怀人去，春风抚岁华。独行临御水，问使到梅花。
去市未为远，到门终是幽。小池阶下满，嘉木雨余柔。鸟影高台近，春香各径浮。不妨车马客，暂此共林丘。
竹色青于染，春生宋玉家。众山当户出，一水抱城斜。积雨翻高柳，轻寒勒早花。风光正如此，莫惜醉流霞。
残酒初醒后，寒灯欲灭时。霜飞蓬户早，月落戍楼迟。未解闻鸡舞，徒兴梦鹿思。诗成还稳睡，此意少人知。
夜饮归来晚，晨眠起较迟。日高烟未散，春入鸟先知。自觉心如水，宁言鬓似丝。疏狂时共弃，独乐复何疑。
菊筵开遇雨，秋色转增孤。冷翠元浮席，流香故洒壶。蕊沾卷袖摘，径滑倩人扶。莫谓无开霁，斜阳酒重沽。
断酒狂全减，抛书懒更成。山深人事息，僧老道心平。坐石分松影，横琴理涧声。夜凉清不寐，披草月中行。
寒江归去晚，秋树望中疏。霜没金蟾影，风传玉雁书。青山依别浦，白发对征车。相送万馀里，思君入梦初。
为爱云山色，凭高望几回。孤吟方露下，百感复秋来。夜爽风鸣树，天清月在杯。共言今子建，八斗不凡才。
小市良乡驿，征人暂解鞍。空林万木落，孤馆一灯残。旅色逢秋暮，乡心入夜阑。那知百里外，明日是长安。
喜托兼旬爱，真成万里违。不堪怀别恨，赖是故乡归。目极连山阻，帆开带雨飞。平生苦情累，几日重依依。
楚棹径吴日，当杯忆往游。每逢皆叶聚，一别似萍流。秋与寻山水，宵同赋女牛。总教千里隔，南北思悠悠。
镜小经河破，蟾残入汉消。稍侵云作观，还傍鹊为桥。檐色松留细，琴辉竹倚娇。对之邀绿酒，顾影共萧萧。
此夜看明月，从东渐过庭。一方心共白，独对眼逾青。即有帘能卷，那无笛可听。梅花未全放，诗在影中亭。
不见故人书，故人情转疏。相看一别后，今已十年馀。水国寒云渺，山窗夜月虚。可堪秋欲半，落叶遍庭除。
何事游偏倦，谁云宦早通。养能娱一日，贵不羡三公。野阔露零白，林秋叶坠红。此时闻断雁，回首意无穷。
侍史趋清禁，承恩下直庐。瓶馀赊得酒，架积赐来书。刻凤才何有，雕虫习未除。由来少尘事，寂寞意何如。
锦石带寒英，秋光澹客情。色增蓬鬓逸，香泛酒筵清。细雨看仍立，深杯坐复倾。可知三径意，不是为逃名。
早忆还家日，虚窗石几凉。以兹幽思剧，其奈客途长。在处忧风雨，所经少稻梁。梦魂能识路，高枕是吾乡。
共赏长安月，同寻静竹盟。遽随秋色去，其奈客愁生。分柱弹孤鹤，留笺赋早莺。未须金马是，君自宝鸿名。
虚窗邀月好，永夜得天多。落叶飞无处，秋风寒奈何。杯香篱菊在，琴响塞鸿过。共醉幽怀发，谁闻白石歌。
月能坚客坐，久对则生愁。徐以风开夜，濯于雪拟秋。庭花将入梦，樽酒令回头。忆想成三者，可宜向影求。
小榻碧如水，所栖非一枝。吾生亦有托，安用独醒为。远梦凭谁识，孤怀与尔知。喜来虽不寐，应念卧薪时。
山晚云栖屋，林深月满篱。数声寒鸟静，一片夜虫悲。多病逢人少，长贫愧母慈。年侵不可觉，祇有鬓毛知。
流水去无返，年华暑复寒。根尘如梦起，识浪几时乾。白日忙閒过，青山岁月宽。尝闻高隐客，还共夕阳残。
煮泉方自酌，怀尔得诗题。料是开窗看，无人雪一溪。句从寒处索，物向悟边齐。但望空林霁，知余来踏泥。
昨夜见明月，所思疑在中。今来明月寺，不与见时同。一室宾亦主，片云西复东。愿留烟雨宿，待我转飞蓬。
天静波澄练，江空月近楼。露凉花解语，烟暝柳多愁。鸥送征帆远，虹随渚雨收。几家官渡外，灯火候归舟。
蝶有恋花情，花无留蝶意。东风三月时，总为春流丽。还开亦还落，欲去还不去。默诵过墙诗，重门草深处。
老著天游步，江山不肯违。春方玄酒淡，人每太初归。是妙何言乐，无尘可振衣。笑看曾点处，似或此狂非。
露重夜如沐，秋高意转深。江湖千里月，吾汝两翁心。影落岩前桂，情移海上琴。附书元不薄，末疾故相寻。
幸天与我知，幸世与我忧。知知而忧忧，人将为我忧。不知而不忧，吾将为我愁。岂不有我哉，云胡不自求。
蛮花皆早发，黄菊独宜寒。雪少英难落，霜微叶已丹。香从梅外得，甘以露时餐。秋色为春色，留君隔岁看。
结茅飞鸟上，秋色满悬壶。白发增幽事，黄冠屈壮图。琴樽山月好，风雨老臣孤。莫讶披云至，浮名此地无。
天上余孤月，人间独此楼。惟公堪一醉，与我共千秋。碧树迷仙迹，青山忆旧游。登临无限意，云水自悠悠。
旅食路方永，独眠寒易侵。春江流客梦，夜雨滴乡心。烟湿帆移墨，村荒药抵金。滩回风益怒，未碍裹头吟。
木落江声急，天高雁影寒。何人此遥夜，吹笛起危栏。屈指秋将老，回头泪暗弹。频年好风月，强半客中看。
红云飞隔水，应是雨催开。游屐缘溪入，春禽约客来。湿烟低隐屋，老树卧延苔。几度寻诗到，无人立一回。
莫浪柴门出，只应古是师。凤原希见贵，龙更是潜宜。民物孤怀切，文章至性为。悠悠千载后，此意有人知。
帘捲西风月似钩。数声征雁度妆楼。身如弱柳岂禁愁。几片轻云犹带雨，半庭黄叶乍惊秋。画屏闲倚望牵牛。
水复峰回处，林深别有村。疏钟惊客梦，淡月冷诗魂。风逆舟行缓，滩高石乱喧。严关咫尺路，灯火又黄昏。
芳草天涯绿一痕。楼高消尽未归魂。路迥无计忆王孙。见说蒲帆张十幅，雪沙堤畔忍黄昏。好春切莫与重论。
云寒雾寒。花残月残。数声雁起遥滩。过千山万山。閒眠。醉眠。愁端恨端。谁知何日樽前。说人间梦间。
见兔而顾犬。未为晚也。亡羊而补牢。未为迟也。借车者驰之。借衣者被之。宁为鸡口。无为牛后。
晴也行。雨也行。雨也行时不似晴。天晴终快人。名也成。利也成。利也成时不似名。名成天下惊。
秋复秋。愁倍愁。为却多情说尽愁。莫愁休未休。休未休。愁莫愁。尽说情多却为愁。倍愁秋复秋。
风也秋。月也秋。数声促织夜悠悠。石畔画阑头。花也愁。蝶也愁。色空空色梦难留。人事水东流。
卿也痴。侬也痴。不是寻常惜别离。相思入骨时。梦何之。意何之。四载逢君未有期。匆匆岁又移。
惟儒何有，席上之珍。治人有道，各亲其亲。卷而藏之，何求于人。江上之鸥，与尔为邻。
春去。春去。无计可留春住。飞来飞去晴霞。千树万树落花。花落。花落。天涯数声残角。
见也匆匆如梦。别也匆匆如梦。来是梦中来，去是梦魂相送。如梦。如梦。肠断魂销心痛。
只有闲愁销未尽。春来屡寄天涯信。垂杨绿遍不归来，空有恨。谁相问。花开又是清明近。
秋柳。秋柳。头白昏鸦栖久。寻常斗罢宫腰。可奈西风覆巢。巢覆。巢覆。愁到先生五斗。
龟，汝灵于人，不灵于身。致网于津，吾灵于身。不灵于人，致走于尘。龟，吾与汝邻。
潮来逐潮上，潮落在空滩。有来终有去，情易复情难。肠断肠中子，明月秋江寒。
一物坐也坐，卧也坐，行也坐。一物坐也卧，立也卧，行也卧，走也卧，卧也卧。
朝出自不还，暮归花尽发。岂无终日会，惜此花间月。空馆忽相思，微钟坐来歇。
相如琴台古，人去台亦空。台上寒萧条，至今多悲风。荒台汉时月，色与旧时同。
惆怅流水时，萧条背城路。离人出古亭，嘶马入寒树。江海正风波，相逢在何处。
寺废竹色死，宦家宁尔留。霜根渐随斧，风玉尚敲秋。江南苦吟客，何处送悠悠。
一意两片云，暂合还却分。南云乘庆归，北云与谁群。寄声千里风，相唤闻不闻。
独凌清景出，下视众山中。云日遥相对，川原无不通。自致高标末，何心待驭风。
云来雪壑阴，云去雪壑明。未见雪壑面，已闻雪壑名。岂谓众皆浊，常使我独清。
月入暑未解，夜久凉始归。山月升渐高，照见幽人衣。幽人行未已，月亦转墙西。
幽栖出尘表，空翠连松竹。袖得碧苔篇，闲来石上读。日暝欲忘归，山空人转独。
花无长在树，人无长在世。有花须当赏，有酒须当醉。秋霜上鬓来，春风吹不去。
千万年之人，千万年之事。千万年之情，千万年之理。惟学之所能，坐而烂观尔。
满公种松何太痴，急景尚作千年期。安得雷风一夜拔千尺，与汝同看龙蛇舞月时。
春雨生草木，雨去作流水。流水不顾返，草木生未已。愿随流水去，一日行万里。
说得一丈，不如行得一尺。行得一尺，不如离却一寸。山高分水深，青天分白日。
翩翩安成子，问我八条目。吾方欲无言，言中不如默。默识不识前，万里一处足。
月出青山外，浮云为扫开。缺圆缘底事，弦望孰相催。有言俱不省，流影照高台。
塞草白，塞日黄。埋沙无老骨，挂树有饥肠。安得长风生此夕，尽吹残魄返其乡。
支枕后，落帆前。客心孤迥满江天。手叠红笺谁与付。曹郎句。为客正逢无雁处。
春风入上兰，鸟啼绿烟中，日耀桃李颜。折杨柳，春去复来归，人去当归否。
旧伴同游尽却回，云中独宿守花开。自是去人身渐老，暮山流水任东来。
丛居堂下幸君移，翠掩灯窗露叶垂。莫羡孤生在山者，无人看著拂云枝。
今日樽前败饮名，三杯未尽不能倾。怪来花下长先醉，半是春风荡酒情。
行吟坐叹知何极，影绝魂销动隔年。今夜商山馆中梦，分明同在后堂前。
故人北游久不回，塞雁南渡声何哀。相思闻雁更惆怅，却向单于台下来。
凡鸟爱喧人静处，闲云似妒月明时。世间万事非吾事，只愧秋来未有诗。
引得车回莫认恩，却成寂寞与谁论。到头不是君王意，羞插垂杨更傍门。
乍到频劳问所须，所须非玉亦非珠。爱君水阁宜闲咏，每有诗成许去无。
东风晴色挂阑干，眉叶初晴畏晓寒。江上别筵终日有，绿条春在长应难。
野寺寻花春已迟，背岩唯有两三枝。明朝携酒犹堪赏，为报春风且莫吹。
十地初心在此身，水能生月即离尘。如今再结林中社，可羡当年会里人。
未识东西南北路，青春白日坐销难。如何一别故园后，五度花开五处看。
有客南来话所思，故人遥枉醉中诗。暂因微疾须防酒，不是欢情减旧时。
信马闲过忆所亲，秋山行尽路无尘。主人莫惜松阴醉，还有千钱沽酒人。
池上已看莺舌默，云间应即雁翰开。唯愁别后当风立，万树将秋入恨来。
来从千山万山里，归向千山万山去。山中白云千万重，却望人间不知处。
窗外捲帘侵碧落，槛前敲竹向青冥。黄昏不欲留人宿，云起风生龙虎醒。
击柱狂歌惨别颜，百年人事梦魂閒。李将军自嘉声在，不得封侯亦自闲。
心如野鹿迹如萍，谩向人间性一灵。往事不知多少梦，夜来和酒一时醒。
溪上遥闻精舍钟，泊舟微径度深松。青山霁后云犹在，画出东南四五峰。
千树繁红绕碧泉，正宜尊酒对芳年。明朝欲饮还来此，只怕春风却在前。
风惹闲云半谷阴，岩西隐者醉相寻。草衰乍觉径增险，叶尽却疑溪不深。
不望金舆到锦帷，人间乐极即须悲。若言要识愁中貌，也似君恩日日衰。
鸟啼花发柳含烟，掷却风光忆少年。更上高楼望江水，故乡何处一归船。
人言日远还疏索，别后都非未别心。唯我忆君千里意，一年不见一重深。
剑南风景腊前春，山鸟江风得雨新。莫怪送君行较远，自缘身是忆归人。
蝶散莺啼尚数枝，日斜风定更离披。看多记得伤心事，金谷楼前委地时。
区区游子困风尘，就路还家触处真。芳草满川桃李乱，风光全似故园春。
独携凤管入岩扉，树拂春风草拂衣。不敢更吹天上曲，恐惊石散作云飞。
雪满寒江压酒旗，江南无处不堪题。小舟载得梅花去，渡领春风过水西。
骑马何人冲白雨，乘舆有客看青山。出城自谓身无事，冲雨看山未是閒。
练湖秋水霜眼碧，坐对茅盈山色青。白日散花天女降，夜深钟磬尚闻经。
黄鸟含啼怨未休，露桃倾泪洗凝愁。多情好在今成燕，双宿双飞直到头。
千里万里游子去，一行两行归雁来。休倚高楼起惆怅，满城桃李为春开。
冻得梅花开不得，笑他和雪倚阑干。漫山漫岭知多少，尚对东风怯莫寒。
不知何事伤游子，漫折閒花尽日吟。转觉忘机是啼鸟，静依芳草说春心。
万里关山人去后，一江风雨雁来时。悠悠自别无消息，漫草新诗寄所思。
宾雁来时燕又东，三年薄宦竟何功。晴窗偶读登楼赋，昨夜家山入梦中。
只见星帘挂月钩，银河依旧隔牵牛。遥怜玉雪佳儿女，泪满西风乞巧楼。
病过春光两月程，几番风雨几番晴。不知开到何花树，今日才闻燕子声。
江上春风留客舟，鸟啼花落水空流。劝君更尽一杯酒，与尔同消万古愁。
雪深连月与檐齐，谁把新吟向客题。一字成时笔如铁，不如载酒画楼西。
西望家山咫尺间，白头多病不知还。中书三入成何事，画里相看亦厚颜。
傍溪草舍隔林中，望际云山翠几重。长忆雨馀閒信马，轻鞭遥指两三峰。
隔水山高青隐日，傍溪古树绿藏云。閒翁自有閒游伴，更爱溪鸥閒作群。
西风吹老宾根霜，几度青山送夕阳。回首渊明今已矣，黄花犹带晋时香。
草香云暖雨初晴，对竹敲诗坐小亭。昼永人閒啼鸟静，花飞无语春冥冥。
两院东风飘紫霞。天香飞落上林花。恩疏不见龙舆过，望断长门日又斜。
客里惜春春又暮，无数花落绿阴生。一片溪云将雨过，几声山鸟隔烟鸣。
从教入禅今古有，从禅入教古今无。一心三观门虽别，水满千江月自孤。
客路寻常怨别离，况逢秋色倍堪悲。一封书到千山暮，正是思君独坐时。
几日春残不在家，阶前开遍粉团花。再看又是明年事，酒滴东风惜岁华。
柳风草露欲沾衣，又是宫中上直时。好把桃花都折尽，免教吹作落红飞。
老树晴云半有无，雨馀秋色满江湖。扁舟也欲投簪去，何处青山似画图。
清池老树落花稀，雪满仙岩独鹤归。十二楼台天似水，空香散作白云飞。
天寒游子客衣单，梦绕家林到夜阑。应是吾亲念儿切，倚门日日望归鞍。
春朝湖上风兼雨，世事如花落又开。退省闭门真乐处，闲云终日去还来。
图上华夷能尽记，未始经行一步地。博闻强识总周知，心不能行亦如是。
芙蓉花发满江红，尽道芙蓉胜妾容。昨日妾从堤上过，如何人不看芙蓉。
故园一别换年华，客里看花更忆花。昨夜西窗无限月，伴人春瘦一枝斜。
苍颜白发王官谷，绿幕黄帘六馆生。阅世旧嗟身偃蹇，怀人新有泪纵横。
一生自守至如此，惟道外皆非所亲。顾己通塞尽有命，是身可忍求因人。
约住山云倚断栏，云如秋薄与山环。为山醉矣无山句，山不负予予负山。
云深只以竹为墙，新雨才乾径草长。野鹤已随溪客远，一方玄玉带诗香。
今年不上一竿竹，渠岂于人亦世情。风雨尚馀千个在，结巢吾欲听秋声。
溪云莫怪尘埃面，更与青山把一杯。未省此诗容写否，闻渠曾识谪仙来。
跨鹤曾来不记年，洞中流水绿依然。紫箫吹彻无人见，万里西风月满天。
可耐幽花发较迟，殷勤为倩晓风吹。朝来策杖探消息，香处初开一两枝。
急景易如流水去，浮名终与白云空。何如几曲秋溪上，醉泛一舟烟雨中。
主人将去菊初栽，落尽黄花去却回。到得明年官又满，不知谁见此花开。
天雨萧萧滞茅屋，冷猿秋雁不胜悲。床床屋漏无乾处，独立苍茫自咏诗。
山林投老倦纷纷，独卧看云却忆君。云尚无心能出岫，不应君更懒于云。
岭松岁古欲无根，水石秋深未有痕。无限好山将不去，又依帆影过前村。
望湖亭外半青山，跨水修梁影亦寒。待伴痕边分草色，鹤惊碎玉啄阑干。
不收石上著残棋，山月无声鹤睡时。落叶打窗霜满屋，有僧吟得夜寒诗。
柳还飞絮春馀几，幸有清樽可共持。今我未眠卿莫去，古人皆饮子休辞。
保社荒寒欠主盟，此君却解以诗鸣。风窗满耳吟秋句，比似侬诗渠更清。
一番桃李又春风，送古迎今事不穷。南北故人鸿去外，东西野渡雪晴中。
西山和影浸空江，落木无烟带夕阳。立尽阑干秋思远，风鸦云雁两三行。
问途快阁得宽恩，舟转风移日未昏。山月相忘期度岁，别怀祗觉暗销魂。
长怜花月不相谋，月满花开得更休。待倚高楼吹铁笛，为君极意作吟秋。
定王米换长安土，北望长安日几回。更有筑台归未得，凭高却望定王台。
春风一梦收桃李，双燕不知愁绝时。卧向蓬窗饱听雨，无人识此是新诗。
雨前雨后山俱好，江瘦江肥水尽佳。一见论心无久近，休言眼底各天涯。
与君同出已多时，费尽囊金典尽衣。只待春江烟浪暖，小舟先趁白鸥归。
何必逢人尽说贫，自来求己胜求人。梅花落尽青山远，深掩柴门过一春。
平林环翠如山立，野水涵空似镜开。道上人家多美竹，欲行未去更徘徊。
记得来时上此亭，亭荒有景亦徒清。如今亭与景俱胜，水倍秀兮山倍明。
师与予心总爱山，从来已许伴予閒。若为一出俄经月，却恋尘凡未肯还。
君嫌无伴懒看花，我向花时更忆家。欲趁芙蓉同一醉，秋江好为送归槎。
戏马佳辰菊未黄，有人惆怅独持觞。心知不作匆匆意，故欲凌寒报早霜。
天低芳草接浮云，万柳含烟翠不分。燕子归时花遍落，暮云和雨入黄昏。
城西古地昔同游，望月思家相对愁。明月秋来应更好，何人看月又悲秋。
想得经行与客俱，身强宁复要人扶。晚来山色应难尽，十里青苍看有无。
笋舆行处及春回，石里横斜亦见梅。路细山长愁欲绝，可怜一笑向人开。
病眼看花似梦中，可堪红紫半成空。一年三月春馀几，枕上那闻昨夜风。
我被梅花恼几年，梅花才发便诗颠。月明绕却梅花树，直入梅花影里眠。
渐老花羞人不羞，枉因风雨结春愁。意行忽欲江东去，锦帐三分半未收。
却忆归舟是去年，上滩浑似上青天。诸滩知我怀馀怨，急送秋风下水船。
一日江行百折中，回头犹见夜来峰。好山十里都如画，更与横排一径松。
南人方理北归舟，北地风来便作愁。不道北船等多日，北风不作不成休。
竹间露重午方乾，松里云深夏亦寒。只道一溪无十里，为谁百屈更千盘。
云欲开时又不开，问天觅阵好风催。雨无多落泥偏滑，溪不胜深岸故颓。
清明未到未和柔，过了清明春又休。烛下看花遍有思，醉中听雨也无愁。
江山有约未应疏，浪自忙中白却须。我昔属官今属我，子能略伴瘦藤无。
雨歇林间凉自生，风穿径里晓逾清。意行偶到无人处，惊起山禽我亦惊。
带雪虽奇祗粉妆，酣晴别是好风光。却缘白日青天里，照得花明暖得香。
十年袖里梅花句，梦绕江南烟雨村。今日相看更愁绝，天低云淡月黄昏。
一层山只一溪斜，偃卧东风恋日华。莫把江行生旅思，他年忆此胜还家。
江南儿女尚多情，为爱芳晨载酒行。幸自不知惆怅事，鸟啼花落是清明。
芳草莫寻游处迹，好花空认折残枝。啼莺似怨归何速，舞蝶应怜出太迟。
等观非白亦非红，开落那知色自空。落叶成阴花又子，几将心事托东风。
人生何者遽宜休，如此诗书未白头。舍棹灯明烟雨里，居人那识在原愁。
嗟予与子久离群，耳冷心灰百不闻。若对青山谈世事，当须举白便浮君。
岩垂匹练千丝落，雷起双龙万物春。此水此茶俱第一，共成三绝鉴中人。
窗摇细浪鱼吹日，手弄黄花蝶透衣。不觉春风吹酒醒，空教明月照人归。
羞云敛惨伤春暮，细缕诗成织意深。头畔枕屏山掩恨，日昏尘暗玉窗琴。
羞见梅花照客身，梅花长好客长贫。江天摇落年华晚，何处青山有故人。
阳行一，阴行二。一主天，二主地。天行六，地行四。四主形，六主气。
城南小陌又逢春，只见梅花不见人。玉骨久成泉下土，墨痕犹锁壁间尘。
三日山中醉复醒，径归回首愧山灵。从今惜取观书眼，长看天西万叠青。
万瓦清霜夜漏残，小舟斜月过阑干。老来一事偏堪恨，好看梅时却怕寒。
东风吹雨恼游人，满路新泥换细尘。花睡柳眠春自懒，谁知我更懒于春。
小屏烟树远参差，吏散身闲与睡宜。谁似炉香念幽独，伴人直到梦回时。
客疾无根莫浪忧，今朝扫尽不容留。饭囊酒瓮非吾事，只贮千岩万壑秋。
云起炉山久未移，功名不恨十年迟。日斜疏竹可窗影，正是幽人睡足时。
近有平林远有山，先生无日不开颜。杜门有味心千古，何用浮名落世间。
三十年前识雅容，蹉跎人事各成翁。而今头白灯明里，有酒何妨一醉红。
花开时节趁柔金，冷露繁霜未许侵。况是天香无俗韵，一樽清赏有知音。
才随年尽不重奇，每愧诸郎索近诗。旋作七言供一笑，自痴那得使人痴。
我与兹山是故人，十年相别意弥真。如何咫尺迷风雨，刚道情亲却不亲。
巧石排成五总龟，人间无事不前知。如今已自灵于物，还记泥中曳尾时。
藏室仙经玉作函，一编当复翠鸾衔。即今尚喜观书眼，月射清池电耀岩。
雾红烟白忽横陈，雨后风光圣得新。说似游人须著便，阴寒已破一分春。
顾我每为惊座客，如君真是谪仙人。相逢不作寻常语，一笑同酬惨澹春。
临溪行尽却穿山，山尽依然出水间。崇下不贪归去近，最怜山水要环看。
形若性，皆天与。常用汝，不为虎。非诗苦，瘦如许。以貌取，失子羽。
云树岩泉景尽奇，登临深恨访寻迟。长楼未得于何记，犹有君能雅和诗。
一气推迁星复回，人生常苦岁华催。冻云欲雪雁声过，腊酒正春梅信来。
碧云芳草两悠悠，望断天涯此倚楼。莫遣闲愁似江海，潮生潮落几时休。
偶伴孤云宿岭东，四山欲雪地炉红。何人一纸防秋疏，却与山窗障北风。
近交纸薄云翻手，旧梦冠空雪满颠。却忆画船曾听处，夕阳高柳断桥边。
别后山光寒更绿，秋深酒美色仍清。绕亭黄菊同君种，独对残芳醉不成。
百花争早孰过梅，天与芳时岂待催。莫惜黄金置清赏，隔年春色为君开。
二十年前鬓未斑，下滩归路落潮乾。如今衰雪三千丈，却趁潮平再上滩。
东风吹雨晚潮生，叠鼓催船镜里行。底事今年春涨小，去年曾与画桥平。
默坐观书久不言，为梅驱我到诗边。月明孤影瘦如画，晓起数枝清欲仙。
花开花落何须问，劝尔东风酒一杯。世事正如沧海水，早潮才去晚潮来。
山行十日到吾家，腊尽归人惜岁华。斗酒只鸡谁劳我，更须踏雪看梅花。
一别家山不计程，断人肠处若为情。客床欲结鸳鸯梦，夜夜相思睡不成。
行春对酒满壶频，乐此春风自在身。须信壶中春不老，何人作计强留春。
雪后云收万里天，春从何处著山川。红边绿外无穷思，莫道今年似去年。
苍面黄须过壮时，欲投闲去两难期。人生自是无根物，南北东西任所之。
夕阳低尽已西红，百尺楼高万里风。白发年年何处得，只应多在倚栏中。
新梦断，久立暗伤春。柳下月如花下月，今年人忆去年人。往事梦中身。
且看青山覆白云，悠悠世事谩知闻。扁舟却绝长江去，回首红尘路欲分。
半枕小窗幽梦蝶，数声何处寄书鸿。关山千里人归晚，肠断烟林一笛风。
杯行火急正相催，一醉难酬一笑开。夜静酒阑清不奈，好风吹月入樽来。
望极千山不见村，忽逢三两仅崖根。几年生聚才如此，信是荒寒不足论。
漠漠烟村四五家，水清霜落路平沙。我来欲问梅消息，地冷年年未放花。
兰也结根幽且深，若为容易出山林。定知亦以香为累，不尔人于何处寻。
九日黄花信昔谈，是身何自见江南。故今开晚方为贵，失所胡为浪不堪。
借阁看山且半年，看山未饱此为迁。闻师亦欲抛山去，祇恐山灵未许然。
耕凿林庐满四山，人家境象极宽閒。不妨五马云根住，小市孤城自掩关。
家居堤下土平檐，人在江中尺许船。正尔平生事方足，有人狂梦欲登仙。
两岸尘埃终不到，四檐风月冷无声。路从碧树阴中断，人向红莲影里行。
今夜鲸川月色明，卧烟虹影正横陈。市桥得月喧箫鼓，堪羡溪桥觅句人。
一生能著几两屐，万户何如千首诗。竹隐在傍须径造，醉乡有路莫他之。
红飘乱叶树连枝，雨著疏花菊绕篱。蓬转恨多饶白发，鸿归数处寄新诗。
谁道身如不系舟，吾行非往止非留。霜天未老黄花菊，山北山南两日游。
梦觉归来涉旧园，共寻幽事有梅仙。乍穿绿竹教成径，莫踏苍苔破却钱。
饭了从容人岂知，一江风月入新诗。登临莫负野望处，更看冷云堆浦时。
天淡潇湘南北家，花随流水水流花。一竿明月何人会，又逐虚船过白沙。
天寒霜落雁来栖，岁晚川空雁不归。江海一身多少事，清风明月我沾衣。
忆昨方陪上相筵，召书忽到菊杯前。主人举酒勤令饮，一醉秋风恰二年。
僧与白云同住山，梦同云出觉同还。勿移枕席下堂去，堂下吾疑是世间。
不见风流李谪仙，彩笺谁继碧云篇。黄花零落芙蓉老，惟有青山似去年。
衰病难禁月色寒，何人更倚雪中栏。少年妙事今浑忘，折得梅花小阁看。
来泛一杯千顷浪，去携只履万重云。自言传法传何法，故我思君亦恨君。
青山不用白云朝，白云不用青山管。云常在山山在云，青山自闲云自缓。
江湖春水欲生时，开尽梅花雁北飞。风雨满庭人不寐，小窗灯火夜深微。
年年风景暗相催，雁叶初红雁又来。枕上一声闻最苦，江南人望寄书回。
雨过山林近暮钟，片怀寂寂对孤松。夜深笛怨梅花落，月照人间睡正浓。
花老香微春始来，禁寒唯有雪相陪。无情谁为添愁怯，雨后风前亦可哀。
百非路绝透离微，四句情忘发上机。竹密不妨流水过，山高岂碍白云飞。
即心是佛外忘求，心佛圆明不假修。云净远山千点翠，水和明月一天秋。
晓猿夜鹤寂无生，春至山禽百种鸣。步绕新泉聊洗耳，由来心与地俱清。
红覆薰笼锦不如，万株相倚占春馀。小窗睡足花阴里，何似天香下玉除。
几年种竹未成丛，一日归来翠扫空。尽好闭门高枕卧，从今日日是清风。
长羡南枝笑北枝，东风能早亦能迟。而今满树浑无那，管领春光更有谁。
望穷山下疑无路，行入壶中别有天。花落春岩朝带雨，月涵秋谷夜闻泉。
乱山深处出楼台，秋入群松万壑哀。岚翠逼人清似雾，滩声落石响如雷。
久不相逢喜合簪，相从未久又分襟。扁舟自逐便风去，却恨无情江水深。
一岁之事勤在春，一日之事勤在晨。一生之事勤在少，一端之事勤在新。
浮云不动月微明，锦帐香寒梦易惊。犹觉春风花未发，独闻宫漏出重城。
绕岸便须多种柳，满湖仍为遍栽莲。长条翠盖成阴日，我欲移舟处处眠。
去年冬至第一日，省墓人回船过急。不知两眼血乾无，使我时时为君泣。
我共梅花情最深，左持樽酒右持灯。持灯持酒岂辞倦，却是春香不自胜。
水南残钟水北清，浮云断处玉钩明。持杯欲饮还看帽，十里春江如镜平。
花发蒙亭画景舒，浩歌应叹食无鱼。灵岩恨不同真赏，且把新诗慰子居。
轩窗得地向湖开，要客登临共一杯。白鸟探鱼长不去，清风吹水等閒来。
花枝自倚青春笑，客恨须凭浊酒迷。望断夕阳无问处，只今应照故园西。
小槛明窗曾不住，闲花芳草遣谁栽。但须匹马寻幽胜，携取清樽到处开。
天上春风破雪回，好花万点斗先开。情知岁有元丰瑞，合得君王暇日来。
一川脩竹映疏花，川上时闻响钓车。似到秦人种桃处，谁知梦断却还家。
曾约种花为主人，花开犹在隔年春。只应未赏君先去，自是芙蓉幕下宾。
逢春莫问枝南北，对雪休分腊后先。岂独惜花长欲醉，相宜尤是雪寒天。
晓来悲接夜来欢，安不人惊梦不还。已御翔鸾天上去，委形空寄古楼山。
寻春何惜驻征鞍，只怕春归不怕寒。故国山川无限思，我来仍得雨中看。
弄蕊攀条日几回，依稀长记雪中开。尘埃满袂家山远，底事多情拂眼来。
卖药诸生体调狂，尘埃空助老来忙。壶中自少閒天地，岂是今无费长房。
高水笼轩翠作行，枕书閒听雨浪浪。别来一念终难灭，犹得追论几席傍。
乌衔霁色朝迎马，蟾吐澄辉夜照眠。日月于君已如此，不须星历问行年。
淡中有味味真味，暗里有明明更明。不是同来三大士，有谁能识此时情。
补牢初未益亡羊，聊伴闲云卧草堂。君解入官云作雨，未应舒卷却相妨。
溪南溪北鸟啼处，树头树底梅已空。绝叹不如木上座，伴君千叠夕岚中。
才疏意广孔文举，身健长贫白乐天。一代风流今已矣，三吴云水固悠然。
一丘一壑思迢迢，莫把山林较市朝。江上相逢两无语，夕阳衰草暮萧萧。
出御未闻归北阙，角巾长念入西台。林间三月花犹在，第恐春风作恶来。
朝来风静冻云消，帘静窗明瓦不飘。鸦叫三声乾鹊喜，故应知我有嘉招。
离歌三叠最关情，不省从来此地闻。早是春残心事恶，落花阴里更辞君。
雪香琼瘦逼人寒，闲澹精神画亦难。照水可怜清更甚，不堪浑作镜中看。
雨涨平池绿似淮，半扉春水眼慵开。无钱得买扁舟去，莫道旧来今不来。
便到青云尚黑头，有亭莫赋二宜休。如君岂是池中物，要趁官闲作浪游。
避地两家三五口，只今那忍记当时。谁知临老相逢日，犹得重看乱后诗。
身如倦鸟欲归去，盟与白鸥真复寒。更把后湖风月句，着官仍对吏书看。
野水依城竹映沙，江梅开处又人家。天晴径欲花前醉，只恐衰颜不称花。
霜溪咽绝照冰姿，谁见无人弄影时。香逐晓风穿暗户，梦随落月挂寒枝。
山北山南劫火馀，如何留得此僧居。可怜钟阁三枝竹，无复山房万卷书。
按行又复到江干，近水遥山照眼寒。从此潇湘在胸次，不须更向画图看。
山愈高时气愈深，水多流处影多侵。翠禽急羽知人意，时啄残英落粉心。
一官受代始知闲，尽日高眠醉梦间。试买扁舟归便得，湖横吴越有青山。
人之老去须甘老，天以閒来莫厌閒。满树梅开和玉雪，门前流水响空山。
岁寒草木竞黄落，春到空山梅自开。一任门无车马到，香飞流水涧中来。
春风一曲唱离歌，楼外玉溪流细波。诗酒尚能如此在，岂知白发我偏多。
雁过天南菊又开，故乡抛了十年来。可怜乱后皆无定，梦过寒江却自回。
湘中病客思归日，城上高楼独倚时。半树夕阳鸦集早，一江秋色雁来迟。
春风楼外白云堆，壁上尘昏雨后苔。倚尽夕阳窗欲掩，小风犹抱落花来。
登临吟望思无穷，折尽青青赏尽红。白鸟影从江树没，数峰春色在云中。
半面春风已有情，别来重见眼终青。空斋夜雨十年后，一醉黄花叫不醒。
旧嫌诗被西湖隔，一笑谁教却此同。为有简书闲不得，不知吟鬓又秋风。
君是寻诗是探梅，柴门几日为君开。崖前路近行春好，只为梅花直一来。
三友风流已画图，梅犹君友意何如。梅言毋友不如己，定是君诗也似渠。
世间万事不如山，分得心閒眼更閒。终日看云閒不去，暮云阅尽鸟飞还。
三平二满过即休，十事九律谁与谋。归来政自有佳趣，楼对青山山对楼。
自古英雄遇者稀，为郎未是不逢时。江湖亦有如公者，两鬓苍苍理钓丝。
人有悲欢头易白，山无古今色长青。含桃红紫莺声老，宿麦青青燕子飞。
偶种阶前竹数根，引风招月伴清樽。春来为爱临阶竹，今日翻嫌竹碍门。
日日言归未得归，翻令儿女笑寒饥。而今已觉归非远，为报山猿野鹤知。
宅前宅后好青山，零落重门半掩关。玉貌久归天上去，宫词百首落人间。
十分蟾影照人间，一片山河古影寒。惆怅年年今夜月，人生能得几回看。
天外斜阳犹在树，林间宿鸟已归巢。黄昏莫把柴门掩，恐有诗人带月敲。
孤山别后有谁怜，踏雪看花又一年。几度相思空夜月，角声吹恨不成眠。
木落孤山墓草荒，梅花千古带诗香。吟魂仙去谁招得，独鹤一声幽恨长。
腰舞东风未肯休，西风吹叶翠眉愁。谁知此是多情树，最爱春光最怕秋。
头白西来不买田，时时却费买山钱。一丘一壑吾归矣，待得田多是几年。
思晴好，天运几乘除。只为晴多还又雨，谁知雨过是晴初。那得绿阴乎。
倚岩萧寺据危崖，丈室轩窗面水开。雪霁暮寒山月上，数竿修竹一枝梅。
人皆畏湿小园空，独向此中欣所逢。杨柳新枝如乱发，雨来膏沐好为容。
梦中梦外总相思，又是将归梦外时。织梦计凭三色锦，一湖一桂一西溪。
都太晚，风雨忍相催。问影问声寻片玉，隔云隔水惜残梅。谁说一生陪。
市罢归来醉便休，邻猿友鹤自风流。河图不问谁家掌，云水生涯一钓舟。
冻云开处日初妍，吹面风轻减旧寒。安得三春多雨露，莫教草色只遥看！
剩对残碑苔迹青，醉翁操绝更谁听。数声啼鸟游人散，落日苍茫坐古亭。
情知爱去理难陈，语笑当时竟不真。梦里自歌醒自哭，年年孤卧未怜身。
人去后，谁记旧相携。昨夜梦君应有误，一林幽月送君归。归照独眠帷。
晴光但护月圆期，正是凭笺弄句时。无那牵肠人不在，更深未得一言诗。
萍迹鸥波水濯尘，天涯徙倚到云根。经契阔，品离分。于今都作酒中痕。
漫道仙源难再寻，桃花流水几回临。千秋一觉逃秦梦，直使世人迷到今。
湖上青山似画图，前山欲掩后山无。有人立看山无数，只说故人居后湖。
造其境则无归路，不造恐遗他日误。我倩飞鸿报远人，春来再写相思句。
未探红深已绿浓，垂杨不解系春风。今朝一点无根絮，吹入平河不见踪。
不寻人处总相逢，睡足低枝染露红。只许幽人临涧看，那堪栽向小窗东。
嗟嗟小壑迷三径，想想长江隐懒材。已叹书来真不易，书中偶约更难来。
菊间败蕊尚微黄，小试华容曲麦香。故国正同故人远，停杯独立顾苍茫。
灯前听得漏声残，欲写寒香著笔难。当时煮石人何去，白云如雪满空山。
今朝既付饮疏狂，明日宁论意短长？世事但知前已定，去来莫问且挥觞。
老去何辞嫌我真，疏帘元不隔红尘。春山染出还如笑，莫为栖栖也笑人。
青烟紫雾夕冥冥，似雨飞泉满户庭。白日山人无一事，水精帘下阅金经。
携酒看花不碍频，唯求酒后护残春。不辞树树凭攀折，孤却明朝花下人。
春来愁雨复愁寒，此夕怜君各尽欢。明日舟行三十里，城中山色隔城看。
几番梦里脱根尘，觉后翻嫌再有身。今夜月明还在地，任渠明灭影中人。
红尘不到三山远，家住蓬壶镜里天。隔浦落花双屐雨，过门流水一溪烟。
江湖无地著心宽，梦里尊前一笑欢。来晚尚馀三日恨，春风只得半醒看。
忆郎直忆到如今，谁料恩深怨亦深。刻木为鸡啼不得，元来有口却无心。
三湘风雨五湖春，万里相思一病身。能向此中魂不断，更无愁处可愁人。
故人散尽独君存，风雨相逢海上村。尊酒饮阑言不尽，更留馀烛照黄昏。
寒扉斜向竹间推，此日重来是几回。行遍空林僧不见，慰人怜有一株梅。
风动香飘十二栏，雨中相对一尊残。玉容莫向黄昏敛，正欲携灯醉后看。
玉杯锦席坐春风，笑看桃花映酒红。为问主人今日醉，几回能在百年中。
曾记当时醉此斋，此斋初辟菊初栽。今朝携酒重来赏，醉插黄花笑口开。
征帆遥指五云边，君向春江思渺然。我已投簪林下隐，仙舟同载是何年。
高楼乘晓望春归，日照桃花锦作围。最爱野桥杨柳外，绿波晴影漾人衣。
三月春光欲暮时，故园回首意兼悲。道傍杨柳心枯尽，犹有青青到远枝。
绿荷深处水生波，三五兰舟载绮罗。华月渐明风渐息，吴人愁听越人歌。
蜀魄啼时清血流，断云荒树不堪愁。山禽不管人间事，也向春风自白头。
故人别去每相思，修竹清风若见之。凤鸟不来春又暮，湘云吹断玉参差。
寺门深闭对青山，何处浮杯更未还。万壑千峰人不见，满林霜叶磬声閒。
夜雨前山晓未开，午潮孤渚晚初回。东风不住吹三日，无数江帆出夹来。
三日北风吹不休，一时南客尽停舟。可怜同在江湖上，得去心欢未去愁。
月涵河水水涵天，邻笛声声起别船。更莫苦吹肠断曲，从来孤客夜无眠。
高楼小妇坐吹笙，杨柳春风动远情。却笑天涯芳草色，青青常是逐人行。
高枕松根不记秋，秋来春去几时休。山中此梦公能画，我有黄金赠一舟。
诗到尧夫不论家，都随何柳傍何花。无住山僧今我是，夕阳庭树不闻鸦。
杨柳青青叶尚稀，赠行空有泪沾衣。他时何处添离恨，水国秋风一雁飞。
一卧幽轩梦不回，独遗寒月照疏梅。夜深风露萧萧下，恐有吟魂跨鹤来。
忆曾阻雪到江干，野寺相逢岁正阑。今日我来君已去，人间离合最无端。
孤馆凄凉客思淹，忽闻春暮半开帘。东风绿遍阶前草，何事偏教鬓雪添。
二十年前赋赏花，诗成不敢向人誇。春风东阁分题试，却望青山感物华。
万古乾坤一寸心，西风回首二毛侵。青山幸有全归地，敢向烟霞计浅深。
十日不出花尽开，城南城北锦成堆。即教闭户从花尽，莫遣看花不醉回。
官舟箫鼓竞遥林，倚醉波间一散襟。九夏风光千日酒，君恩翻觉暇中深。
百尺孤城对碧山，层层楼观倚云间。水明沙白风涛静，更有何人到此关。
出当紫塞入黄扉，重去重来复暂归。今日竟从何处去，长江空绕万山围。
落日射江江气深，微云薄树生秋阴。青山白日足幽事，着我长吟万木林。
人言酒是销愁物，不到醉时愁不休。今日较来无一事，偶因杯酒却生愁。
轻黄不似首春时，果是青青但此枝。欲识花无与花有，且言春去竟何之。
落花寂寂柳依依，日暮空山独掩扉。双燕不知人去远，年年犹绕画梁飞。
每叹飘零若转蓬，归来复喜两情浓。翻思在昔遥相忆，山水几重云几重。
不到君家已十霜，种来修竹倚云长。月明满地萧萧影，想见幽人咏晚凉。
白浪浮空散作花，荡舟食力度年华。行人不用愁风雨，过得江来似到家。
独坐更初有所思，悠悠令我心如饥。谁教咫尺同千瑞，安得梦中一见之。
烟树苍茫带远林，青山茅屋白云深。衡门昼掩无尘到，扶策应知觅赏音。
仙人手曳九节杖，行看好山应未穷。石间三秀食可饱，一曲试和商颜翁。
观水观山事亦清，却于来往太劳生。我欲携之置湖上，幻出君山看洞庭。
轻烟冉冉草侵沙，野水桥边一树花。忽忆江南思无那，绿阴深处是吾家。
秋风吹叶下阶庭，几度寻君市上行。正似溪分两行水，又如天断一层云。
空庭一树影横斜，玉瘦香寒领岁华。解道广平心似铁，古来先已赋梅花。
山行愁雨水愁风，两月风中更雨中。今日一帆天送我，晴湖如鉴夕阳红。
一团晴雪乱阶除，雨后名花入眼疏。春来春去天下似，不知何处是春居？
风满长林雨满城，重阳时节送君行。故园三径知存否，一幅秋香万里情。
柳底花阴压路尘，风光别我苦吟身。春风堪赏还堪恨，一片花飞减却春。
青山绕郭水穿城，草绿天南万里情。几度寄书书不到，东风吹泪欲沾缨。
云破金碎月满台，春晴冷坐笑颜开。一枝不上佳人发，残落还教蝶梦来。
野兴逢山苦欲生，即嫌新涨乱江声。西岩未暝东岩白，棹过前溪弄月明。
柳破融风淡不寒，曾偷青眼傍雕栏。朱帘半捲花如雪，燕子巢成春已残。
竹须长有不须繁，闲里时时执斧看。君子洗心如洗竹，荒枝休得到千竿。
桂作浮梁石作山，曲亭回径叠朱阑。登游不尽倦还坐，仍是方塘半亩间。
玉貌临风几欲仙，掌中歌舞为谁怜。自知不洒门前叶，只待羊车日似年。
君从花下忆天涯，予亦长安五见花。惟有青山怜倦客，几人容易得烟霞。
鲁北湖光水接天，长堤百里断还连。夹河多少垂杨柳，无限春丝锁暮烟。
花映楼台日日春，湖中烟景世无邻。千年惟有青山在，见尽无穷歌舞人。
仙客蓬莱侍直还，晚怜休沐得仙山。聊堪吏隐人间世，欲赋郊居未拟閒。
兴逐山颠一振衣，山云长旁海云飞。天南云物无穷趣，都被游人眼带归。
炎天独坐昼偏长，游子燕台忆故乡。寂寞斋中谁共语，愁看双燕话雕梁。
游人重引岁寒思，记得梅花欲发时。春事故园应较早，北枝容易接南枝。
抱瓮频年学汉阴，重来宁暇卜升沉。山中远志应还在，谁识江湖此日心。
春树迢迢隔海云，无诸城向海门分。花前忽送迁莺去，何处听莺又送君。
芙蓉千树碧溪头，树下佳人独倚楼。惆怅不堪花落尽，秋江一曲写新愁。
接木移花本有师，花开木长更知谁。春风却自无情种，就是春风亦不知。
一片春深积雨吹，花开如喜落花悲。未知悲喜终谁得，雨却归春春亦疑。
香作飞尘玉作烟，轻寒微月养愁天。梅花本是江南弄，一叠关山倍可怜。
閒云飘尽尔还留，万里长江一叶舟。风静波停山月小，碧天如洗夜悠悠。
野云相逐惯披衣，梦断丹青亦掩扉。忽枉烟霞一回首，令人空念十年非。
书逼钟王役莫逃，工书尽日是贪劳。不如任拙都无事，坐入更深看月高。
推篷一枕看银河，秋入新凉夜更多。翻忆长安骑瘦马，尘埃两眼奈悲何。
为爱君家石上苔，抱琴时过两三回。秋花恋蝶风前舞，野鹤栖云竹外来。
江海年来已倦游，剑南偏喜故人留。对床今夜休听雨，一滴空阶一滴愁。
山北山南秋复春，扁舟为屋树为邻。谁能学得天随子，老向江湖作散人。
有树莫容姑恶栖，尔何怨姑犹怒啼。人家有儿亦有妇，不愿使闻如尔妻。
一东一西天上星，一聚一散水中萍。一来一去道傍人，一颠一倒花下巾。
楚云如梦梦如云，云梦相牵两不分。妾若是云君是梦，云当为妾梦为君。
人言醉日可移竹，我爱此君醒日多。昨日雨中分数个，不知醒醉复如何。
一枝斜倚短墙东，上有翩翩十二红。莫怪无情花里鸟，白头端的爱春风。
本是一株无影树，尚留此影半窗前。夜来定起无寻处，水在瓶中月在天。
并刀谁剪半江秋，中有玄真一叶舟。鱼我相忘千载下，钓丝何事不曾收。
少小同游白下门，五人今有一人存。江山花柳年年发，折柳看花欲断魂。
夜深独坐事枯禅，拨尽寒灰火不然。忽听楼头钟磬发，一声清韵满霜天。
娇花媚草谩纷纷，直节清风见此君。我忆词林余太史，题诗聊复继停云。
绿萍如锦盖青池，池面高荷静不移。閒爱小亭听雨坐，恰如湘水系舟时。
花正开时节已过，祗留清影弄檐阿。潇湘千里客归去，想忆花时思更多。
空庭草长燕交飞，独坐闲吟昼掩扉。风雨满城花落尽，几人閒得送春归。
湘云流尽水痕乾，玉骨伤秋露气寒。饥凤夜深飞不去，也随群鸟宿江干。
云开雨歇放新晴，处处春风佩玉鸣。忽喜旧游峰在目，细将心事惜平生。
一笛西风梦不惊，碧天如水大多情。月明依旧南飞去，万里玄云片羽轻。
人间万事可终閒，更际明良拜舞间。我病既深扶不起，吾儿何敢亦青山。
老眼江山处处新，雪中天地更精神。人间岂识尧夫意，未有深冬未有春。
岂必满头方足乐，略教经眼便堪奇。如何不对重阳酒，寂寞经旬见此枝。
花开犹未报人知，花下行吟漫自思。花若能言应笑我，年年无酒只题诗。
新开竹径贮秋多，携酒烦公每见过。月出未高公已去，夜深其奈月明何。
自笑欲闲闲未得，却从忙里赋闲诗。飞云倦鸟归栖处，此意世人多不知。
记得清明共此游，北窗眼望重回头。重来徙倚情何限，烟雨茫茫风满楼。
春归花落鸟无声，一夜閒愁带雨倾。自古浮云本无定，漫将消息问阴晴。
一尊花底思悠然，落日空庭席屡前。酒熟共欢游此地，花开谁与坐明年。
一丘高卧閒云共，二老相过旧雨同。续续江湖十年话，支离病骨起春风。
堂上老亲垂白发，天涯游子泪斑衣。何人解道山河险，梦里犹能夜夜归。
春光明日是长安，杨柳青青傍酒寒。也自道君为客好，那应犹作故园看。
十载萧条作逐臣，长安明日更逢春。那能不醉新丰酒，且自江湖忆故人。
满城车马任追攀，静卧心閒梦亦閒。门外红尘三十丈，垂帘如隔万重山。
笑渠终日利名忙，谁似僧閒不出房。睡熟白云都不管，寺前松竹自苍苍。
年来知己各离群，况是春深又别君。柳色青青芳草绿，停杯凄绝一江云。
病来断酒笑独醒，南山遥对北窗青。心閒梦觉日当午，啼鸟数声花满庭。
门前江水绿如苔，送尽行人日去来。潮落潮生犹有信，不知郎去几时回。
心心长待笋班齐，南北中分人望迷。残腊易消春易老，怕教抛尽惹莺啼。
寸草心孤日又春，天涯何处不思亲。白云北望三千里，犹忆西湖醉酒人。
一声黄鸟一深杯，尽日林中户不开。惟有东风怜寂寞，时时吹得落花来。
天南处处是贪泉，不饮何如饮者贤。香浦只今无两浦，君船尚有水沉烟。
情同杨柳但依依，乍见那堪即送归。白首相知谁得似，梦魂从此更交飞。
下见长条见短枝，止缘幽恨减芳时。年来几度丝千尺，引得丝长易别离。
乾坤何处可题诗，画里江山雨洗时。水起峰低人不见，云生树冷鹤先知。
汝父年来实鲜欢，牵衣故作别离难。此行不是长安客，莫向浮云直北看。
斜日西楼笛思凉，无端洗马恨茫茫。天涯即在阑干外，岭色江声未是长。
诗梦如烟堕水村，前溪夜雨长新痕。晓来聊展一编坐，无数乱峰青到门。
买得扁舟便是家，一竿一网寄生涯。晚来独醉西风里，卧看芙蓉两岸花。
海色山光文起楼，才人遗墨壁间留。春林石气漾寒碧，落日倚栏云满头。
落来山色云同泛，送去春寒雪自消。风月眼前容我在，未应花外问来朝。
寻常驱马即天涯，腊雪春风感岁华。不及帘前双燕子，年年来绕故园花。
六月长安无一事，借人庭馆看西山。鹿车是处堪同挽，留滞何因却未还。
昨夜东风夜雨凉，满山啼鸟自宫商。松阴覆地苔华湿，坐对炉烟白日长。
莫嗟薄命事和戎，忍泪扶鞍出汉宫。长信月明清露冷，有人团扇泣秋风。
残山剩水送春过，独倚危栏唤奈何。认取旧时肠断处，斜阳烟柳已无多。
片月高悬似镜明，不知身在镜中行。林空夜静无啼鸟，何处吹来唤虎声。
人不见，相见是还非。拜月有香空惹袖，惜花无泪可沾衣。山远夕阳低。
凋残花柳景殊非，感昔伤今泪暗挥。独有多情松菊在，青阴不改待人归。
一曲离鸾泪暗弹，何堪今日影成单？伤心记得当年事，月夕花晨共倚栏。
孤吟真愧夏虫鸣，相跃相从共死生。惟有伤心无与诉，未寒良夜一蝉情。
收将凤纸写相思，莫道人间总不知。尽日伤心人不见，莫愁还自有愁时。
好春閒过却伤春，花月江山迹易陈。一念十年销未得，画楼银烛坐怀人。
峰能射日涧能幽，云自行空海自流。见画众宾心惊倒，樽前敢请话前游。
风乍起，潮涨月平沙。今夜细怜江上月，几时同折月中花。恨在水之涯。
登楼不恨十年迟，曳杖逍遥鬓有丝。槛外风高龙起处，林间霜重叶红时。
梦中好月圆时少，帘外青山缺处多。两事已成千古恨，何须更问洞庭波。
三间小筑傍严滩，帆影松声入梦寒。如此家山归不得，伤心只向画中看。
行行住住百年身，会有胡僧识劫尘。揽镜长嗟仍自笑，千秋论定更何人。
故园重见日生辉，千古伤心土一堆。非我无情不下泪，不知下泪应哭谁。
天怀高旷乐烟霞，每值秋风逸兴赊。载酒吟诗能却俗，远随流水喜浮家。
风光懒与春同发，秋到无端开数枝。从此重阳多一举，年年霜露不能辞。
江南好，松竹斗精神。雪后爱看临水影，尊前长忆赏音人。聊寄一枝春。
江山憔悴悲词客，风雨凄其对故人。旅火夜凉秋似水，新诗为洗北来尘。
丹青鹤涧我心降，坐对犹销雨半窗。绝似支提灵谷里，寺门但欠枕寒江。
开窗乍见水光平，漠漠春阴未肯晴。绝似江南好风景，一川烟雨画中行。
东风寂寂掩重门，莫问人间新旧春。我欲消愁消未得，如何客里度黄昏。
一别天涯十见春，重来白发一番新。心知话尽春愁处，相对依依如故人。
孤云出岫暮鸿飞，去住悠然两不疑。我自欲归归便了，何须更说世相遗。
短车无复驾青牛，散策方来对白鸥。烟水从容许君独，暂须分我一船秋。
春波绿处归鸿过，夜月明时飞鹊愁。人去附书将恨寄，莫山云断倚高楼。
楼外青山半夕阳，寒鸦翻墨点林霜。平沙细草三千里，一笛西风人断肠。
雁雁相送过河来，人歌人哭雁声哀。雁到秋来却南去，南人北渡几时回。
门前不改旧山河，泪落灯前一曲歌。更把玉鞭云外指，只缘君处受恩多。
霜清兮露冷，暮天碧兮微云飞。北风兮吹我衣，梅花下兮明月来几时。
天苍苍兮不吾家造，地茫茫兮不吾身容。不造不容，托乎火以相从！
心亲于身，身亲于人。不能治心，焉能治身。不能治身，焉能治人。
昨夜云垂地，今朝路在空。行人不改旧从容。早知此身何去与何从。
看山看水独坐，听风听雨高眠。客去客来日日，花开花落年年。
厌听残春风雨，卷帘坐看青山。波上鸥浮天远，林间鹤带云还。
白云兮孤飞，雁向北兮燕南枝。青山兮方叠，望美人兮天一涯。
江阔风烟易晚，山高草木先秋。独倚阑干尽日，此身与世悠悠。
三界惟心妙理，万物非此非彼。无一物非我心，无一物是我己。
净几横琴晚寒，梅花落在弦间。我欲清吟无句，转烦门外青山。
欲出第一等言，须有第一等意。欲为第一等人，须作第一等事。
风细飞花相逐，林深啼鸟移时。客至旋开新茗，僧归未拾残棋。
鹤怨久回俗驾，鸥盟谁主载书。一丘一壑谢汝，三岁三秋望予。
来时见花开，去时见花落。花落花开一任风，吾生处处皆真乐。
晴山阴雪犹在，西下东风苦高。眼贪白鸟孤没，耳怕哀猿数号。
怜我闭门卧雪，惭渠有酒盈樽。老尽青山晓色，愁添白发霜根。
相思命千里驾，惨别缓三叠歌。幸祖帐得少住，奈征夫催发何。
何似生，合取口，三世诸佛不知有。日午打三更，面南看北斗。
心随万境转，转处实能幽。汉地不收秦不管，不风流处也风流。
会则事同一家，不会万别千差。不会事同一家，会则万别千差。
暝烟吹雨冥冥，两牛半渡深清。京尘久污巾履，颇思归濯吾缨。
偶与白云共出，忽随倦鸟俱还。明日重寻旧路，桃花流水空山。
不用读书读史，自能说西说东。若人欲了此法，一源通处皆通。
达幻方能应物，忘心乃可循门。在昔我尝用此，而今持以赠君。
松径晴泥欲乾，茅檐宿雪犹湿。满枝空怀杜二，夜诵谁德计十。
故人昨过三十，明年我亦蹉跎。欢伯从今可退，酒波更胜逝波。
洞庭万顷秋月，君山一点晚烟。安得幅巾无事，酒船吹笛江天。
净几炉烟昼静，小斋花气春酣。莫作商声秋调，莺啼三月江南。
云散山连晴碧，江空树倚高秋。天外归舟何处，山中十二层楼。
但誇酒贤酒圣，莫论钱愚钱神。为龙为蛇亦可，应牛应马谁真。
野老今朝兴动，山僧昨日书来。白云一片扶杖，明月千峰入杯。
鸡逐晓风唤客，鸟衔夜月窥人。便寻家梦能几，况复醒来不真。
铁错空怜彼错，金昏未解谁昏。忧天不可天问，知世还从世论。
月始出林尚小，钟来越涧渐微。且留半户莫掩，少待片云未归。
仙人洗药池，时闻药香发。洗药仙人去不还，空池冷浸梅花月。
朱明在离。日长至。候气而动。徵为事。六乐成文。从之备。
予在京江，盖惯识江南之秋。一成之去，而虚作十年之留也。
买妾千黄金，许身不许心。使君闻有妇，夜夜《白头吟》。
老境侵寻，衰残到今。霜须雪发春犹浅，壑眼岩眉秋更深。
金以石试，人以言试。古人自谓全璧而归，不知身在草里。
声亦观，色亦观。空劫后，空劫前。风动尘起，山深水寒。
烟生遥岸隐，月落半崖阴。连山惊鸟乱，隔岫断猿吟。
岸曲丝阴聚，波移带影疏。还将眉里翠，来就镜中舒。
结叶还临影，飞香欲遍空。不意馀花落，翻沈露井中。
对酒但知饮，逢人莫强牵。倚炉便得睡，横瓮足堪眠。
窗里怜灯暗，阶前畏月明。不辞逢露湿，祗为重宵行。
逐舞飘轻袖，传歌共绕梁。动枝生乱影，吹花送远香。
不惯人间别，多应忘别时。逢山又逢水，只畏却来迟。
乐禅心似荡，吾道不相妨。独悟歌还笑，谁言老更狂。
欲使传消息，空书意不任。寄君明月镜，偏照故人心。
一日今年始，一年前事空。凄凉百年事，应与一年同。
被色空成象，观空色异真。自悲人是假，那复假为人。
富贵年皆长，风尘旧转稀。白头方见绝，遥为一沾衣。
野烟含夕渚，山月照秋林。还将中散兴，来偶步兵琴。
绿艳闲且静，红衣浅复深。花心愁欲断，春色岂知心。
不寐倦长更，披衣出户行。月寒秋竹冷，风切夜窗声。
山高鸣过雨，涧树落残花。非关春不待，当由期自赊。
势从千里奔，直入江中断。岚横秋塞雄，地束惊流满。
远听江上笛，临觞一送君。还愁独宿夜，更向郡斋闻。
明从何处去，暗从何处来。但觉年年老，半是此中催。
绛树无花叶，非石亦非琼。世人何处得，蓬莱石上生。
失侣度山觅，投林舍北啼。今将独夜意，偏知对影栖。
万里人南去，三春雁北飞。不知何岁月？得与尔同归。
方池开晓色，圆月下秋阴。已乘千里兴，还抚一弦琴。
一叶随西风，君行亦向东。知妾飞书意，无劳待早鸿。
驿步堤萦阁，军城鼓振桥。鸥和湖雁下，雪隔岭梅飘。
落叶频惊鹿，连峰欲映雕。此生诗病苦，此病更萧条。
今日山晴后，残蝉菊发时。登楼见秋色，何处最相思。
百年愁里过，万感醉中来。惆怅城西别，愁眉两不开。
萧散弓惊雁，分飞剑化龙。悠悠天地内，不死会相逢。
渐老只谋欢，虽贫不要官。唯求造化力，试为驻春看。
叶声落如雨，月色白似霜。夜深方独卧，谁为拂尘床。
闲骑小步马，独绕万年枝。尽日看花足，君王自不知。
玉枕寐不足，宫花空触檐。梁间燕不睡，应怪夜明帘。
念尔风雅魄，幽咽犹能文。空令伤魂鸟，啼破山边坟。
片帆何处去，匹马独归迟。惆怅江南北，青山欲暮时。
连檐对双树，冬翠夏无尘。未肯惭桃李，成阴不待春。
楼居半池上，澄影共相空。谢守题诗处，莲开净碧中。
秋风一夜至，吹尽后庭花。莫作经时别，西邻是宋家。
十年曾一别，征路此相逢。马首向何处，夕阳千万峰。
花前始相见，花下又相送。何必言梦中，人生尽如梦。
青青树中草，托根非不危。草生树却死，荣枯君可知。
不见心相许，徒云脚漫勤。摘荷空摘叶，是底采莲人。
秋阴士多感，雨息夜无尘。清樽宜明月，复有平生人。
山中春已晚，处处见花稀。明日来应尽，林间宿不归。
水如一匹练，此地即平天。耐可乘明月，看花上酒船。
自君之出矣，鸾镜空尘生。思君如明月，明月逐君行。
避贤初罢相，乐圣且衔杯。为问门前客，今朝几个来。
野坐分苔席，山行绕菊丛。云衣惹不破，秋色望来空。
畏老身全老，逢春解惜春。今年看花伴，已少去年人。
今日忆君处，忆君君岂知。空馀暗尘字，读罢泪仍垂。
帘垂幕半卷，枕冷被仍香。如何为相忆，魂梦过潇湘。
益愧千金少，情将一饭殊。恨无泉客泪，尽泣感恩珠。
岭外音书绝，经冬复历春。近乡情更怯，不敢问来人。
自觉劳乡梦，无人见客心。空馀庭草色，日日伴愁襟。
暮景千山雪，春寒百尺楼。独登还独下，谁会我悠悠。
五里复五里，去时无住时。日将家渐远，犹恨马行迟。
朝喜花艳春，暮悲花委尘。不悲花落早，悲妾似花身。
怀印喜将归，窥巢恋且依。自知栖不定，还欲向南飞。
君为河边草，逢春心剩生。妾如台上镜，得照始分明。
我心岂不平，我目自不明。徒云备双足，天下何由行。
静烟临碧树，残雪背晴楼。冷天侵极戍，寒月对行舟。
莫叹将军逼，将军要却敌。城高功亦高，尔命何劳惜。
落日早蝉急，客心闻更愁。一声来枕上，梦里故园秋。
十年劳远别，一笑喜相逢。又上青山去，青山千万重。
朝为杨柳色，暮作芙蓉好。春风若有情，江山相逐老。
一夕九起嗟，梦短不到家。两度长安陌，空将泪见花。
移舟泊烟渚，日暮客愁新。野旷天低树，江清月近人。
愁将万里身，来伴看花人。何事独惆怅，故园还又春。
献寿人皆庆，南山复北堂。从今千万日，此日又初长。
我昔胜君昔，君今胜我今。人生一世事，何用苦相侵。
金谷风露凉，绿珠醉初醒。珠帐夜不收，月明堕清影。
兰阶兔月斜，银烛半含花。自怜长夜客，泉路以为家。
沙鸟浮还没，山云断复连。棹穿波底月，船压水中天。
景夕残霞落，秋寒细雨晴。短缨何用濯，舟在月中行。
秋云久无雨，江燕社犹飞。却笑舟中客，今年未得归。
野竹通溪冷，秋泉入户鸣。乱来人不到，芳草上阶生。
远岫见如近，千里一窗里。坐来石上云，乍谓壶中起。
此观十年游，此房千里宿。还来旧窗下，更取君书读。
云日能催晓，风光不惜年。赖逢征客尽，归在落花前。
白鸟波上栖，见人懒飞起。为有求鱼心，不是恋江水。
庭花已结子，岩花犹弄色。谁令生处远，用尽春风力。
莲衣宜著雨，竹锡好随云。见鹤还应养，逢鸥自作群。
泪滴珠难尽，容殊玉易销。傥随明月去，莫道梦魂遥。
无尘从不扫，有鸟莫令弹。若要添风月，应除数百竿。
一壶情所寄，四句意能多。秋到无诗酒，其如月色何。
知音者诚希，念子不能别。行行天未晓，携酒踏明月。
那言柳乱垂，尽日任风吹。欲识千条恨，和烟折一枝。
敢竞桃李色，自呈刀尺功。蝶犹迷剪翠，人岂辨裁红。
映池同一色，逐吹散如丝。结阴既得地，何谢陶家时。
雨落湿孤客，心惊比栖鸟。空阶夜滴繁，相乱应到晓。
不作十日别，烦君此相留。雨馀江上月，好醉竹间楼。
莲华被君采，莲实被君折。相牵俱如丝，如何能遽绝。
酒兴唯诗赖，诗怀实酒因。高吟到佳处，满酌岸清巾。
日日行青山，无竹不可留。可怜春风中，桃李多春愁。
笔间珠树长，不借白云栽。尽日看龙挂，空疑有雨来。
曾到西湖上，闻香不见梅。推窗窥月色，竹外一枝开。
山近雨难暗，楼高秋易寒。凭谁暮云表，添我倚阑干。
老树含春容，寒泉动幽响。念彼山中人，风露恣清赏。
未到新亭上，先题明远诗。云间归雁小，山外夕阳迟。
朝送山僧去，莫唤山僧归。相唤复相送，山露湿人衣。
疏星冻霜空，流月湿林薄。虚馆人不眠，时闻一叶落。
愁来生白发，问尔复何愁？应被春光恼，多情雪满头。
人传月中树，恐是山河影。片石补天馀，参差碧云冷。
一足不能行，神仙宁此留。祇以形之似，高踪何处求。
秋高山气佳，木落江水静。意固不在鱼，鱼惊钓丝影。
谁识元方趣，高居湖上山。诗成不求赏，独咏两松间。
未花叶自香，既花香更别。雨过吹细风，独立池上月。
寒向江南暖，饥向江南饱。莫道江南恶，须道江南好。
自古谁无死，惜公迟四年。问公今日死，何似四年前？
兹岭可逍遥，下可坐百人。岂徒木石居，真与猿鹤邻。
窗间月色微，薄雪自风吹。谁得春消息，南枝定北枝。
城中寸金地，种竹不可多。风前值杖看，奈此绿阴何！
老树含青雨，平林澹白烟。隔溪茅屋在，好泊米家船。
俗驾真难到，满山都是云。云中有楼观，鸾鹤日相闻。
月色满人间，前村步又艰。南枝寻不得，何处是孤山。
人言折柳愁，我言折柳好。倘向柳边行，织君去时道。
雪色上征衣，云沙雁自飞。去家千万里，只解送人归。
长松生夏寒，野水净人目。借得相牛经，闲来石上读。
云寒鸟归急，落日千峰敛。不见暮樵归，林扉静中掩。
乞火从山妇，临流煮涧芳。怪来泉味好，并带落花香。
采莲莫采花，采莲莫采叶。要知心最苦，绿房为君折。
经岁离故园，青林思飞绕。旧松长更高，新竹生渐小。
山中无别事，诗酒作生涯。鬓雪空催老，何由驻日车。
门前好杨柳，春风摇绿丝。花飞乱白雪，青春能几时。
泪尽愁难尽，燕归人未归。遥知君念妾，似妾忆君时。
妾有五字诗，寄君君勿忘。十朝成一字，字字九回肠。
山际见来烟，竹中窥落日。鸟向檐上飞，云从窗里出。
影逐斜月来，香随远风入。言是定知非，欲笑翻成泣。
涧暗泉偏冷，岩深桂绝香。住中能不去，非独淮南王。
阶上香入怀，庭中花照眼。春心一如此，情来不可限。
可怜谁家妇，缘流洗素足。明月在云间，迢迢不可得。
深堤下生草，高城上入云。春人心生思，思心长为君。
遥夜复遥夜，遥夜忧未歇。坐对风动帷，卧见云间月。
我有数行泪，不落十馀年。今日为君尽，并洒秋风前。
欲持荷作柱，荷弱不胜梁。欲持荷作镜，荷暗本无光。
乌带夜已逼，虫飞晓尚赊。桂月徒留影，兰灯空结花。
风轻不动叶，雨细未沾衣。入楼如雾上，拂马似尘飞。
梅含今春树，还临先日池。人怀前岁忆，花发故年枝。
空庭高楼月，非复三五圆。何须照床里，终是一人眠。
别怨凄歌响，离啼湿舞衣。愿假乌栖曲，翻从南向飞。
自君之出矣，不分道无情。思君若寒草，零落故心生。
北内风光别，仙家日月闲。紫皇天下养，金母住人间。
茫茫天造间，高岸尚为谷。百川日东流，势阅人代速。
繁红层若云，密绿叠如浪。青帝下寻春，满园开步障。
相从文字盟，不与如此酒。他日有移文，毋令猿鹤受。
秋云七尺藤，夜雨一卷书。寂寞空山人，微此谁与居。
若以雪见我，以林为吾家。君其非诗人，不能识梅花。
万里载梅归，道是春来路。那知春到时，梅已随风去。
道不为人香，其如人竞即。香外更多佳，人亦未易识。
泛菊秋始佳，爱莲夏方娱。不如交此君，清兴无时无。
一种幽素姿，凌寒为谁展。似嫌冰雪清，故作黄金浅。
种花红不实，俗客醉仍喧。拔去树嘉谷，日无人过门。
北山云漠漠，南涧水悠悠。去此非吾愿，临分更上楼。
云从无心来，还向无心去。无心无处寻，莫觅无心处。
北枝未春风，南枝先暖雪。吹香祇自怜，驿使音尘绝。
两眼明如月，江湖度十春。问谁当鼎贵，笑说未逢人。
山外江村晚，纵横八九家。过桥无路处，人思渺天涯。
立石标溪界，疏荷限水香。此翁三十载，看了几人忙。
低露下，深幕垂，月照孤琴空弦咽，宵泪谁怜此夜心。
取醉非无酒，忘忧亦有花。暂来疑是客，归去不成家。
青尽池边柳，红开槛外花。数时长病酒，今日且分茶。
十指生秋水，数声弹夕阳。不知君此曲，曾断几人肠。
楼影秋江白，苔碑卧夕阳。水昏沙暮起，一一雁南翔。
回首乌啼夜，伤心月满楼。真成花命薄，不及柳风流。
命驾承千里，论文且一樽。春高人易老，风雨闭柴门。
雨阑流水急，风定落花迟。一老临溪钓，双童画地棋。
閒花淡心事，不作春风妍。野竹三五枝，引凉吹昼眠。
有时一画起，有时三绝编。朱丝弦侧畔，玉界尺傍边。
尚恐公污我，何妨史失名。深衣与短制，同召不同行。
当年传画烛，帝遣快行□。□□山斋卧，□目自结□。
山深万木寂，一片古心枯。昨夜梅花月，相期道不孤。
自江至吾庐，七日喜及半。却恐席未温，又过江南岸。
岁月催人老，少年安在哉。羡君杯酒里，日日见花开。
看花须看神，折花莫折残。但使花骨清，岂畏花地寒。
少年多语笑，终日遂心娱。不会凡情识，如痴我亦愚。
老眼惊花暗，斜枝落纸愁。晚来闻冷雨，幻出一篱秋。
花开山与明，花落水流去。行人欲寻源，只在山深处。
鹤来松有客，苔去石无衣。黄金浮世在，白发故人稀。
白云闲似我，我似白云闲。二物俱无心，逍遥天地间。
携杖溪边听，抱琴台上坐。我喜见江山，江山愁见我。
前山收苦雾，宿鸟有新声。万里南天客，三冬此日晴。
万壑树色敛，松门已暮钟。故园肠断客，应与此时同。
桂隐芙蓉盛，柴门日日开。若无诗与酒，不请看花来。
月出烟暝时，水调谁家唱。短棹欲相寻，先经此亭上。
初因桥种柳，却用柳名桥。桂隐从兹入，春风莫浪招。
澄练正萦槛，高屏近拥门。偏宜云惨澹，更好月黄昏。
露冷蕊珠佩，五湖云水深。一枝春好在，先寄月边心。
所重一言契，宁悬千里期。他年风雨夜，还意剧谈诗。
得路山方尽，如归馆暂投。春风供笑傲，一醉岂人谋。
推枕月微明，登车才五更。啼破千山暝，枝禽三两声。
坐却并州骑，行思楚泽渔。斯亭著斯客，斯意竟何如。
居人晏犹眠，行子夕未宿。此心从何生，却道力不足。
一物具一理，皆有极则处。索焉而不精，于德何所据。
去岁游春屐，苔痕故可寻。人家随岸远，塔影落湖深。
人怨花迟发，天教暖早催。不知要催落，却道是催开。
节近亲庭远，天寒日暮时。未风窗已报，欲雪脚先知。
可怜林下鹤，独肯伴先生。犹有冲天志，君听叫月声。
端忧更贫病，不分又花时。只说春何好，犹堪入小诗。
竹色岂不好，道旁端可嗔。只教寒雨里，将冷洒行人。
春醉非关酒，郊行不问涂。青天何处了，白鸟入空无。
花早春何力，香寒晓尽吹。月摇横水影，雪带入瓶枝。
雪入迎春鬓，茶醒学古胸。梦回霜满屋，吟到月斜钟。
寒力欺谁得，知侬典却衣。暮禽差慰眼，不作一行归。
霜重晓未觉，日高融始寒。空墙半根湿，落叶片声乾。
悠然已更乐，知是鼎中馀。有海尚可往，慎毋重见渔。
零落雪霜后，犹含千载春。一株化为石，谁是种时人。
乾坤皆数五，日月正符同。但仰重离照，难名厚载功。
林下人归少，君归不待年。能令两蜀士，叹甚二疏贤。
故人已为土，衰鬓亦惊秋。犹喜孤山下，相逢说旧游。
渐台通翠浪，暑殿转清风。帘卷东朝散，金乌未遽中。
流水随弦滑，清风入指寒。坐中有狂客，莫近绣帘弹。
台高天汉近，匹练挂林端。秋深霜露重，谁见落西山。
众音入我耳，诸色过吾目。闻见长历然，灵源不受触。
人无不老理，日有再中时。不老必无也，再中应有之。
百谷仰膏雨，极枯变极荣。安得此甘泽，聊且振群生。
圣在人中出，心从行上修。金于沙里得，玉向石中求。
梦里常言梦，谁知觉后思。不知今亦梦，更说梦中时。
冬夏远难出，止行南北园。如逢好风景，亦可至三天。
意亦心所至，言须耳所闻。谁云天地外，别有好乾坤。
使吾却十岁，亦可少集事。奈何天地间，日无再中理。
未见希夷真，未见希夷迹。止闻希夷名，希夷心未识。
道不远于人，乾坤只在身。谁能天地外，别去觅乾坤。
春阴易成雨，客病不禁寒。又与梅花别，无因一倚栏。
欲与梅为友，常忧不称渠。从今断火食，饮水读仙书。
举头山围天，濯足树映潭。山中记今日，四士集空岩。
江清风偃木，霜落雁横空。若个丹青里，犹须著此翁。
旧鬓千丝白，新梅百叶黄。留花如有待，迷国更须香。
异色深宜晚，生香故触人。不施千点白，别作一家春。
风微香无根，日落花更吐。横石数步馀，却力不忍度。
尊酒贪迎月，人生醉后佳。夜来窗不掩，吹落一瓶花。
醉时愁亦乐，老去日如年。惯见红相别，欣逢绿又鲜。
春风桃李容，能得几时好。谁怜涧底花，自对春风老。
妾昔与夫别，夫曾共妾言。忍能幸夫死，不得顾姑存。
能返母万里，还荣父九原。可怜帝有母，亦自待人言。
觅参不可得，忽感鹿前行。行到鹿灭处，元来此地生。
父赐子以死，君侯安所疑。忍哉指鹿相，无复祖龙知。
戴琴妙一世，二子得其声。不忍遗音奏，各将新弄行。
璧固君所寄，镜亦妾所惜。乍可返君璧，妾镜不可得。
浮云吐明月，流影玉阶阴。千里虽共照，安知夜夜心。
人问我何之，我以此诗对。云飞百川流，只在天地内。
目断归帆急，无身可得追。亲庭如有问，依说鬓成丝。
行歌春满路，坐歌春满园。花前人自乐，桃李岂须言。
管领神仙侣，追陪山长家。往来惟意适，歌舞对年华。
种柳护吾庐，无妨隐者居。绿酬一樽酒，青映五车书。
云来万山动，云去天一色。长啸两三声，天高秋月白。
山为仁者乐，况复字为仁。坐与兹山对，静中天地春。
风雨惜春残，新晴为启关。白云归去尽，还我旧青山。
不到山中久，山寒景益奇。冻泉零雪谷，坠叶弄风丝。
春暖和烟重，冬寒带雪稀。何如秋浦畔，含思独依依。
不织不耕日，无忧无恼身。旷哉天地德，养此最閒人。
路尽山尤胜，溪深水愈豪。寺楼今不见，依旧五峰高。
阅书五行下，未胜百回读。至道一念存，请事不远复。
不见江南客，愿听江南钟。倾耳度遥夜，天寒多北风。
朝为去山云，暮为还山雨。谁谓物无情，欢期不知许。
闻有高秋兴，清樽醉飞鸿。应悲故人远，薄晚面西风。
无酒不成别，无诗别不成。别君诗一首，马上酒三行。
人与春俱老，花因雨易残。天涯云万里，肠断倚栏干。
野驿人稀到，空庭草自生。霜清殊未觉，雨细更含晴。
一雪顿能晴，江山万里明。故胜茅屋底，空听滴檐声。
日上照万物，心明观一身。为光讵资火，在我不关人。
杨垂空寄恨，草碧会添愁。祇有花无数，春风醉不休。
勿谓虚明质，能成积厌威。由轻终及重，至著本从微。
下壑疑无地，高崖恐接天。端殊益州驭，敢尽祖生鞭。
云深不见山，雨密还遮树。相见说相思，相思说何处。
拟凭魂梦寻，苦恨山川远。山川远不愁，风吹梦魂断。
日暮歌碧云，天寒思脩竹。佳人不可见，景入山更绿。
雨在时时黑，春归处处青。山回失小寺，湖尽得孤亭。
溪声滩外急，草色两中深。客意自南北，山光无古今。
倚杖长松底，无风昼自凉。吾庐傍林壑，嘉木耸千章。
归山终未遂，折桂复何时。且共江人约，松轩雪夜棋。
零落黄金蕊，虽枯不改香。深丛隐孤秀，犹得奉清觞。
天嫌物兼美，而使密云藏。已向石屏见，何须照席光。
万钱买尔身，千钱买尔笑。老笑空媚人，笑死人不要。
日结一尺网，知吐几尺丝。百虫为尔食，九腹常苦饥。
巧解逢人笑，还能乱蝶飞。清风时入户，几片落新衣。
忆得别离日，乡桥柳脚斜。读君诗一转，全似到吾家。
事以义为本，尤须礼作舆。有时当致曲，切勿背吾初。
此道固非浅，圣门两三人。佳名长在眼，无实勿为宾。
扫石坐花阴，花阴复满襟。此时真昼锦，富贵亦何心。
七宝岂齐经，福多不离心。心心心是佛，何处更堪寻。
曾无一法侵，心外更无心。月冷空当午，松寒露满襟。
声求不可求，见迹不寻牛。迹在牛还在，不求何自休。
青山白云父，白云青山儿。白云终日倚，青山总不知。
解语非干舌，能言不在声。非声非舌用，还家罢同程。
日日是好日，时时是好时。只为分明极，翻令所得迟。
热月须摇扇，寒来旋著衣。若言空过日，大似不知时。
前箭射人可，后箭射人深。钟先生没后，此道少知音。
孤云起木末，翠岫插天半。一窗明暗中，乃有此遐观。
石怒不近人，国香尔何有。我以道眼观，无心得相守。
客路如天远，吟身太瘦生。无家归未得，策蹇傍春行。
山润石含玉，林秀渊藏珠。珠玉两交辉，情穷意难极。
寻牛须访迹，学道访无心。迹在牛还在，无心道易寻。
非阙不知圆，非圆不知阙。圆阙本相因，本无圆与阙。
门外春将半，青青野色分。桃花开欲尽，无处觅灵云。
去腊应差暖，今春定有寒。涧梅花半树，侵晓又凋残。
扶过断桥水，伴归明月村。只知途路远，不觉又黄昏。
不踏门前路，春归又一年。落花红满地，芳草碧连天。
采得千年药，临流净洗藏。至今源里水，犹带旧时香。
落日谢虚阁，横琴相对閒。片云将急雨，一笑失前山。
闭门十日雨，破屋砌生苔。此意何人会，抱琴来不来。
吟得秋风老，敲窗意转深。凭将林下事，为寄与知音。
水底有明月，水上明月浮。水流月不去，月去水还流。
不闻尔言久，因觉我言非。欲得尔之善，真期尔指归。
三年寄百书，几书到我屋。昨夜梦中归，及见老妻哭。
篱菊抱香死，化入岁寒枝。依然色尚黄，雪中开更奇。
阅世真难记，如公自不忘。其于书太简，正以懒相妨。
未说花开好，团看叶自奇。明朝非愿避，爱树恐相离。
江南有美人，别后长相忆。何以慰相思，赠汝好颜色。
暑初天未热，观阁进轻凉。果熟愁枝重，荷生觉渚香。
耸节偶相并，雪霜终不迷。应将古人比，孤竹有夷齐。
海上春常早，相思正一涯。北风吹雪尽，遥想折梅花。
笑亦待君掩，泣亦待君遮。黄金买不见，妾貌好如花。
开轩向芙蓉，红绿如捧拥。游鱼定相忘，时见花光动。
二十年前令，曾来阁上吟。如今头已白，诗有壮时心。
赠我无心著，还师理亦然。秋风归旧谷，明月上青天。
我爱通羊好，山深不染尘。数家原上住，疑是避秦人。
一弹弦一绝，思君肠百结。雁过无书来，立尽松间月。
佳人万里别，一念肠千结。何处望书来，天南雁飞绝。
人去泉长在，人忙泉自閒。不供鱼鸟饮，只是照青山。
根托山中地，香分月里秋。游人莫攀折，风散一岩幽。
翻经人已去，谁为立幽亭。一望野云白，半藏山骨青。
六月想冰雪，此泉清且深。相如方病渴，植杖故来寻。
谁遣常时月，偏从此夜明。暗添珠百倍，潜感兔多生。
浮光看不定，重露试还无。影翻狂舞客，明误已栖乌。
看久须扶立，行贪遂失归。谁能终不睡，烂醉羽觞飞。
本觉非今觉，今觉如本觉。悟得本觉时，非觉非非觉。
四境静山川，一枕閒风月。野水抱城幽，青天垂木末。
花发红云合，公来醉玉颓。傍城行怯远，却泛小舟回。
本为情沈饮，翻成病染身。今朝高枕处，应羡独醒人。
晓语月斜树，昼啼春霁天。胸中自有激，不是故多言。
水竹依山在，烟霞并舍分。秋添中夜雨，冷浸一溪云。
月下一壶酒，故人于此同。故人今不见，明月又成空。
君驭秋风来，破我残夏热。方欣对榻眠，遽作虎溪别。
射获原非虎，图看未识龙。古来除梦卜，真得几英雄。
危疑欲堕石，苍然曰米拜。吁嗟千古情，石在米亦在。
昔为郡下客，曾借水边居。秋水月为昼，春风花作庐。
小雨湿春风，倦云遮落日。不若叫风来，吹云放山出。
支头涧底石，濯足松下泉。吾生傥有此，无复东西缘。
雾雨昏不醒，东风晓能酸。我食日不足，宁忧三日寒。
画阁方裁扇，寒塘又凿冰。蓬壶山四彻，何处是炎蒸。
西湖天下胜，咫尺安得往。青春不可追，老力亦难强。
一点伤春恨，看成两鬓霜。如今无此梦，莫画两鸳鸯。
雁下秋已晚，江天风雨微。宁为聚沙立，不作傍云飞。
病久仍多事，深居未识春。殷勤今夜雨，且为阻游人。
世久无高识，斯人我独知。子行吾羡子，虽病敢忘诗。
天晓浓霜白，依然境末分。出门无所辨，华鸟寂无闻。
相从无十日，相别又经年。为问南来雁，群飞孰使然。
有酒或无客，有客或无酒。何时此亭中，客酒两常有。
秋去菊方好，天寒花自香。深怀傲霜意，那肯媚重阳。
相见惟言去，吾今去已成。著鞭先几日，不及送君行。
石散山形在，池乾水意存。游心山水外，至乐不容言。
将军头可断，讵肯以城降。斯可为忠矣，至今名此邦。
饭罢匆匆别，劳生可奈何。不能留一宿，有愧此峰多。
义居传九世，瑞物记三荆。何似同根竹，春风一死生。
山寒夕飙急，木落洞庭波。几叠云屏好，一生秋梦多。
江空秋月明，夜久寒露滴。扁舟何处归，吟啸永佳夕。
潇湘木落时，玉佩秋风起。日暮怅何之，寂寞寒江水。
七泽阑干外，兹游亦壮哉。主人何处去，犹未赋归来。
已是诗成集，何妨酒拍浮。人生不行乐，空惜鬓惊秋。
窗暗灯花结，帘疏露气浮。晚来城上角，吹断一天秋。
造化管不得，要开时便开。洗天风雨夜，春色满银台。
万变本六画，六画来何从。此理须玩索，明窗露未浓。
一个病维摩，无风自起波。富嫌千口少，贫恨一身多。
寻梅闲唤酒，邀友漫题诗。酒美君方醉，诗成我未奇。
读旁行，倚松立。义不精，字不识。海涌云兴追不及。
长安花如锦，不堪制郎衣。拾得并州剪，剪花花忽飞。
溪上烟波远，壶中日月长。谁知冷灰里，九转透瓶香。
人知琴无弦，无琴无人知。独立天地间，知音复是谁。
官历春犹浅，夜寒霜满枝。欲消冰似雪，明月不须期。
白日依山尽，春风引思长。抱琴沽一醉，寻艳复寻香。
千里如天远，三年不此来。书从云外至，手把月中开。
若人生百岁，不善诸佛机。未若生一日，而得决了知。
花发一朝喜，花落一夕愁。不如不种花，不喜亦不忧。
漏静知宵永，灯昏觉夜阑。隔窗响秋叶，梦不到关山。
一夜新霜著瓦轻，照窗寒菊近人清。白发年年不负盟。
半洞容千佛，诸峰共一云。泉涌龙频跃，山灵鸟不来。
一鸡一鸡鸣，梦觉天未晓。谁较夜短长，我睡不可少。
烂枝空有色，飞羽本无情。独立春风里，如闻三两声。
客虑千万端，长吁愁不出。谁能事低首，挥杯送白日。
兄才高八斗，暗送我三分。借二从诗去，一随天上云。
乍从明入暗，方认石成空。多少青山下，悠然忘所宗。
愁来挥不去，裹卷付清风。万里迷归路，江南暂勿通。
起自萍之末，萧萧吹梦裂。此愁千古同，能味不能说。
我坐堤上石，汝立堤畔草。知汝亦倦行，如何故相恼。
路看叶在天，堤看叶在水。我爱隔岸看，水天叶相对。
花落循春妒，风欺无有家。人何不相惜，足底又尘沙。
回首数重山，已失来时路。两水夹万阶，与我一时去。
天下皆云赏，几人真解音。歌中何所有，一片古人心。
君子忽行远，阶前独自居。灯寒墙印我，心静水鸣鱼。
今日一何悲，昨日一何喜。若知今日悲，何不昨日死。
自君之出矣，寂寞掩重帷。思君如好梦，觉来不胜悲。
君死谢知音，妾容酬知己。君怀良不开，妾发随风起。
窗外正春风，群树摇不息。似知我已来，小枝入窗碧。
我居有小塘，塘侧夜灯微。我已不能至，故人尚徘徊。
空山归晚钓，流水自川回。有竹闻相访，红窗带影来。
水落溪声瘦，风微虫影坠。秋窗萧听叶，的是江湖味。
梦已如花去，留此青青叶。所幸未秋霜，犹堪百日色。
少年欢志壮，近岁悲时迁。嗟今心已木，悲欢两并难。
凄鸣如不足，更傍吾身飞。我若能归去，安用子相催？
长愁复长愁，长愁使心老。君看心如叶，不值秋风扫。
天上月圆时，人间月欲缺。既喜天中圆，亦喜人间别。
禽喧梦觉起，烟阙藏海市。皇居荡以没，浮根安所系。
昔有莫愁女，因之名此湖。不知愁底事，可有见怜无。
日伴池鱼游，池鱼成我友。我知鱼甚乐，鱼知我乐否。
树拥溪边阁，山浮雨后岚。白头归未得，画里望江南。
人日逢晴胜，不晴雪亦嘉。当由催剪绿，碎却几梅花。
木末芙蓉出，花岩草树齐。陵高诸象北，江白数峰西。
积雨暗空林，湿云飞不起。日暮鸟鹊喧，幽人不得语。
送君江上雨，未及梅根渚。雨急天欲昏，不尽别时语。
月下压酒声，将船系杨柳。明日到家近，不须沽一斗。
十年今一见，话旧却成悲。共醉新丰酒，天涯又别离。
海日上孤帆，山云交杂树。美人方晓眠，更在林深处。
侬来星始集，侬去月将夕。不是地上霜，无人见侬迹。
魂去何须梦，情来即是思。非缘怅兹夜，翻似恨当时。
闻郎往潇湘，裁书寄雁去。郎行无定踪，书寄知何处。
夜静云生室，春深水到门。松高多绣顶，兰古自悬根。
从劝出门去，天寒独自宿。门外单栖乌，夜夜啼上屋。
閒抚溪边石，坐谈竹下门。残霞不作雨，远水欲浮村。
故人久无书，山川隔淮楚。相思不可携，独卧江东雨。
梅花开雪中，相看斗奇绝。常教雪似花，莫遣花成雪。
返照入高楼，楼中客惆怅。开楼看秋色，犹在阑干上。
莫道春风好，春风易白头。君看花里鸟，亦有世间愁。
湖波绿如剪，美人照青眼。一夜愁正深，春风为吹浅。
莲谢秋塘晚，风来野水香。采莲休采叶，留盖睡鸳鸯。
酒尽情无极，花深眼欲迷。拂鞭归去晚，月在画楼西。
妾如江边花，君如江上水。花落随水流，东风吹不起。
昼静暖风微，帘垂客到稀。画梁双燕子，不敢傍人飞。
水抱孤村远，山通一径斜。不知深树里，还住几人家。
绿珠酒半酣，吹笛对明月。金谷楼正高，万骑已如雪。
凿池取青天，鱼向天上游。夜静风不波，一痕山月秋。
朝卧白云东，暮卧白云西。白云长共我，此地结幽栖。
只道溪源尽，遥闻钟磬音。却寻流水去，行尽白云深。
明日是清明，孤花雪斗轻。不须开满树，春少更多情。
江静月在水，山空秋满亭。自弹还自罢，初不要人听。
云来初似墨，雁过还成字。千载只书空，山灵恨何事。
夕卧白云合，朝起白云开。惟有心长在，不随云去来。
闻汝归舟到，相迎只恐迟。方当见时喜，还忆别时悲。
茅屋夜灯青，竹庭寒雪白。不对室中人，依然去年客。
幽禽雨中响，门掩春塘绿。思君暮不来，应伴山僧宿。
白发时时脱，青山处处同。人行千里外，书到五湖东。
故国犹传箭，中原未解戎。遥闻故人死，双泪落秋风。
梅花清似雪，缥缈白云间。不有神仙住，谁传姑射山。
偃蹇歌招隐，栖迟老岁华。世情从燕雀，吾道自龙蛇。
月落窗中暗，月来窗外明。夜深风弄叶，疑是有人行。
人家青树合，僧寺白云封。谁共诗翁坐，夕阳听晚钟。
飞去三千里，开过几劫春。此言谁解得，还汝日东人。
夕阳明极浦，高木下天风。水调无人和，长歌倚钓篷。
偶来看青山，因对白云坐。此意同一閒，青山白云我。
朝望南山云，暮望南山云。云山朝暮望，一望一思君。
日永篆烟消，风寒襟袂薄。閒窗无客来，坐久庭花落。
谁种山中玉，空闻天上槎。只今尘似海，便拟竹为家。
山中残雪在，背日半稀微。却意长松下，閒云不解飞。
水落仍穿石，峰回屡隔溪。青山千万叠，容易使人迷。
青山如佳人，临流心不竞。云生姿太奇，月照影逾静。
送尔今出门，行行守清素。举足不违亲，便是趋庭度。
白云满空山，山在白云里。心若似云閒，与君同睡此。
且莫渡河去，风吹水倒流。隔沙人不唤，空老济川舟。
书窗映雪时，书声已闻世。留眼看光风，窗前雪初霁。
霜旌一夜发，五岭已全摇。馀事清戎外，秋风待举雕。
南山凤鸟地，何时更来仪？凤去独留山，山光楼得之。
披拂桃花风，独往孤云意。山中久忘言，寄客无文字。
遥空独鸟还，松际孤云没。呼彼谪仙人，同问青天月。
醉色风前减，茶香雨后添。看妆仍把卷，相对一炉烟。
雨过苔痕净，庭空日影迟。好怀谁会得，啼鸟在花枝。
忆踏江南雪，看梅领好春。酒醒燕月白，惆怅未归人。
十年闻笛恨，此夕更沾襟。别泪三声下，孤愁一夜深。
雨晴原草新，黄鸟恋行尘。年少看花伴，如今有几人。
闻说乘溪棹，寻源过水西。如何雨花处，欲往路先迷。
几欲衔环去，天寒旧路迷。梅边偶相得，并作一枝栖。
爱此江阁幽，维舟坐终日。本徒玩化理，不是荒游逸。
松乃木之雄，公亦人中龙。何须看画本，千丈在胸中。
雨中月不见，雨霁月还多。雨被风吹去，无风月奈何。
自有无情蝶，孤飞不傍花。白头闻见少，閒动羽虫嗟。
人不能外事，事不能外理。二障佛所言，吾儒宁有此。
著论必无同，乾坤孰此容。人扶周孔教，用世且无功。
朝看亦南山，暮看亦南山。南山长不老，聊以永君年。
逢人问除日，君得地曹郎。此意凭谁寄，梅花隐石床。
自君之出矣，愁倚月明中。思君如木叶，黄瘦怯西风。
苍茫云水阔，飞去复飞还。十载红尘里，何因似尔闲。
愁倚溪楼望，还因见月明。月明如有约，偏照别离情。
细草春来绿，闲花雨后红。思君不能见，惆怅画楼东。
草满六桥路，依稀放鹤人。道傍修竹里，时见一枝春。
形直影亦直，形曲影亦曲。曲直各有自，吾当慎吾独。
轻飙拂凉树，明月浸清波。酒醉呼不醒，万物将吾何。
万里长江水，春深可染衣。天涯何处客，遥逐北鸿归。
山高白日下，野阔孤帆迟。故乡在何处，欲归未有期。
百年梦不起，千古怀独醒。西湖烟雨外，零落一峰青。
茅屋深藏树，青山半入云。秋风何处发，渔唱隔溪闻。
去岁春归日，与君成别离。今年春又到，君尚客天涯。
晚踏城西月，朝登海北亭。空闻仙驭远，不见相星灵。
秦蜀云千里，分携十载馀。朝来逢驿使，才接一封书。
长谷水千顷，青天月一轮。有尘飞不到，何处却生尘。
积雨限来往，空斋真卧游。窗中望佳树，正尔屋西头。
桃花浪初起，三月尔江南。万树垂杨色，相留照暮酣。
西风万里雁，一叶洞庭秋。群浴金沙软，潇湘霜气流。
吾轩自有竹，暑月常寒声。山静无风时，满林空翠生。
云断雨声歇，水清天影流。苦吟双短鬓，高枕一扁舟。
日暮争渡喧，天阴野风急。孤客来何迟，萧萧荷锄立。
三日不出门，草长门前路。登楼一水明，倚柱千山暮。
朝闻城西钟，暮望城西寺。寺傍二古松，长藤垂到地。
舞雪流中堂，挥袖拂不去。细看檐外花，半著庭中树。
独坐高楼上，看花泪暗流。东风无限好，日暮使人愁。
山色碧于苔，晴窗日日开。遥知抱琴者，应为看山来。
我有江南屋，春深草映门。湘帘低不捲，宝鼎夜常温。
花发平章宅，莺啼省树春。殷勤花鸟意，愁杀独游人。
雁度秋色远，林光淡碧滋。长歌尽白日，不觉鬓成丝。
云生青几上，泉落素屏间。若个堪招隐，何须更买山。
我本青山云，无心还出岫。虽走尘埃中，时时梦三秀。
寒灯伴无寐，空庭秋有声。启窗星月暝，愁缕自分明。
有客乘白云，引箫坐空翠。吹罢竟不言，背人度山去。
歌筵长白日，舞袖亦青春。试看西湖上，能游有几人。
行行穷远陌，冉冉度香车。未就王孙饮，聊看田父锄。
远师不染性，持此遗陶公。三径虽云好，了知色是空。
归归黄淡思，百结系郎衣。归归黄淡思，千结系郎足。
爱马有何好，马走千里道。郎但不出门，那得颜色老。
欢作马行客，妾歌乌夜啼。妾啼端忆汝，乌啼今为谁。
出门见青山，殷勤尽一别。尔自知吾心，悠然竟无答。
问君何为来，问余何为返。欲答两不言，青山去人远。
夜来梦失官，青山色为动。无那梦醒时，此身还属梦。
梦读老亲书，醒来无一字。稍觉孤枕寒，惟残两行泪。
何所闻而来，何所见而去。人自不关身，身有关人处。
阙涧遮幽树，低云薄断鸿。月残生白小，天远入青空。
呼童开玉樽，对此春庭月。故人期不来，云外清钟歇。
篱下黄金花，幽人时复采。满天霜露寒，莫待秋容改。
去岁望云心，东归车马疾。君今向故园，非复倚门日。
无风落叶迟，有风落叶疾。秋声时有无，宁同郎在日。
万山围欲合，一水去仍遥。不识方干宅，桃花满路飘。
落景留空山，无人自来往。一片白云中，时闻樵语响。
底事爱楼居，楼居自堪爱。千峰翠若环，不断雕栏外。
何来千仞壑，贮此百尺流。莫令到人境，畏引桃花舟。
谁令冰不寒，谁令火不热。雨霜涂前除，侬思底得绝。
马上碧衣郎，春风锦带长。上林花万树，无处不飞香。
偶随白云出，不掩白云扉。有客坐来久，山僧归未归。
魄我魂仍我，梦胡不我由。夜梦原从昼，云何不静修。
古人惜寸阴，寸寸必有事。古不专诵书，所事果何事。
寒威动房帷，悲风起罗荐。妾恨井中冰，结时君不见。
牵衣赠一言，君还能听否。但看上林花，莫折章台柳。
别梦萦千里，愁心隔五湖。乱山风雨里，相忆一灯孤。
游人恋故乡，每恨离家远。如何石尤风，又叹舟行晚。
根宜宿土随，疏列可分移。只恐人轻触，先教护短篱。
秋来开几丛，宛见晋人风。折向东屏笑，樽中酒可空。
浊酒几番醉，黄花千古秋。酒香花正好，不必漫生愁。
雨晴春色暮，花落水初深。好共潜游去，人多结网心。
有月何须烛，无云不怕风。借谁竿百尺，光照九天中。
出门望所欢，零雪忽盈尺。岂曰沾吾衣，畏此雪上迹。
溪上有双桥，一一龙鳞石。白发倚春风，愧尔樵人色。
明月下大川，孤鸿依浅浦。不见舟中人，但闻舟中语。
山中白日迟，湖上青春早。美人不我期，谁与玩芳草。
既喜明月来，复惜明月去。吾欲破青云，坐尔月行处。
美人隔江干，咫尺不相见。终日望秋鸿，忽已来春燕。
望君白云边，逢君明月下。明月岂银鞍，去住随君马。
万峰云度壑，孤寺雨鸣溪。马渡溪前水，疑怜锦障泥。
蝶趁飞花舞，莺和睡柳酣。日长人境静，聊尔试春衫。
山僧对我笑，长见说归山。如何十年别，依旧不曾閒？
拔地千峰起，芙蓉插晓寒。当年看不足，今日复来看。
长日澹无事，晴窗独披卷。幸窥古人心，胜接古人面。
□抽池上芳，燕含陌上泥。衔泥有时歇，衔苦无时离。
春娇最何物，桃花与杨柳。惹侬或有诗，市远那得酒。
两两鸟对语，翩翩燕又来。草堂浑似昔，时有好花开。
不爱天上游，不爱人间住。爱此半峰间，卧看云来去。
群动各相役，而我独无言。生当贮万古，那得不为尊。
使我自识我，何能遽如此。我为知己生，古为知己死。
书不如右军，何烦使池墨。唯用将洗心，能令净业白。
千里来看竹，秋风欲动时。虚舟元不系，何问主人知。
何处移来石，堆成五老峰。五老相对语，石丈今成翁。
叶间缀朱实，实落绿成阴。一步还一摘，不知苔径深。
日暮风雨恶，咫尺不可去。危桥下马过，犹胜无桥处。
看竹不问主，听松还对僧。山中春欲暮，此兴复谁曾。
湖上初逢地，城中再会年。白头今老矣，青眼故依然。
夜夜待月明，每被浮云苦。今夜天无云，月明本如古。
何处静而清，蒙泉出山下。观物本无心，一原穷万化。
人从生处乐，鸟过故乡悲。英雄汉天子，一歌双泪垂。
春浅复春深，半风还半雨。我欲向梅花，梅花深不语。
何处秋风至，罗衣生暗尘。君王不可见，一望一沾巾。
木末薰风起，偏来面上吹。不知今日趣，何似北窗时。
万事足无梦，一身轻亦誇。醉狂扶杖起，细数上篱花。
有酒倾来饮，无钱莫去沽。但须欢意合，何必醉扶归。
带雨滋香淡，笼烟间浅红。客怀看不厌，杯酒傍柔丛。
与子共观泉，少间观我生。我生本无穷，是为天地精。
松竹馀三径，环溪路转赊。儿童笑有韵，即此是生涯。
实德吾应愧，浮名信所遭。未能忘厌羡，祇觉一生劳。
道人性适真，茅斋卧空碧。种桃岁月深，染遍青山色。
素是独往客，花时情更真。三杯酬云月，一曲太平春。
独有青山思，不随芳草移。今日东风至，花开仍故枝。
天地何大郁，此园赖幽清。脱巾卧松下，起听风蝉鸣。
云松空莫莫，幽人久不来。今朝乘云去，青山为我开。
君亲千里梦，家国百年心。岁月催人急，霜华两鬓侵。
笑入草堂来，庭花喜开遍。春风吹我怀，如见草堂面。
台城遣恨多，山阁今独倚。玉笙何处来，月照乌龙水。
此座何时设，西山忽在前。秋深仍可约，为赋见山篇。
买赋嗟何及，春风惹恨偏。楼头看柳色，偷唱想夫怜。
尔去归何日，烟霞意气同。为余谈胜事，秋色万山中。
穿破是君衣，死了是君妻。中原怀二子，吾友更何疑。
夜寂秋偏爽，潮平月渐低。惯傍水禽宿，怕听水禽啼。
闻君罗有雀，知我食无鱼。且看头上点，不用腹中书。
白云在空山，还望山中客。聊持一片心，惆怅千峰隔。
南枝与北枝，俱发上春时。无劳问寒暖，故是一相思。
梅时风日清，的的向人明。带雪香难掩，临溪影乍横。
衔杯何处好，风月临江美。为问江上翁，赏心竟谁是。
花树似簪山，晴香高惹步。纵有五湖来，不浮孤影去。
偶阅古人书，了不异人意。强作一家言，欲占千秋事。
徙竹妨当门，乞花种满园。未能醒蝶梦，差自解禽言。
欢负侬已多，岂不念侬故。侬心不怨欢，欢被傍人误。
结庐仍人境，何事白云深。主人耽翰墨，郁起在空林。
野竹非种生，天与幽人地。无人共入林，吾但把君臂。
新栽杨柳树，近水欲成丝。春风容易歇，莫遣笛频吹。
八行锦字多，一字珠百斛。就里拈一珠，时时向花卜。
我有一片心，不说君应知。前山好明月，赠君云尽时。
依依杨柳枝，青青可怜色。欲折不胜情，长条意何极。
种竹绕亭下，竹生在亭上。深林不见人，幽禽自来往。
我醒石不醒，我醉石自醉。不学石上禅，得此石上趣。
不有夜啼鸟，谁怜夜啼妇。夜啼惊郎眠，不似妾眠苦。
风来万树动，月出半山白。谁家吹笛郎，骑牛过西陌。
百里漾一碧，章华烟未销。映帘千万户，无复楚宫腰。
打散双鸳鸯，莫与欢侬似。不似欢去时，欢来便如此。
落袖红知白，沾池重更轻。隔堤斜日澹，织月较分明。
寻春不见春，见郎在花底。本欲向郎言，知郎欲何以。
柳色依山卷，楼阴傍水浮。孤舟閒啸者，于世更何求。
我怀本无恶，虽女遣余思。云何坠地刻，即我断肠期。
胜无良可慰，如幻亦何思。谁种伤心业，为渠出腹儿。
卑栖迷远谷，微影托深林。自顾双飞羽，常留一片心。
尽日空堂里，逢人敢一言。梅花今落未，枝上几多存。
吾恐孤山孤，夜踏白云语。此中犹有人，明月未须去。
侬性不解饮，为欢持向来。爱得桃花容，殷勤尽一杯。
造化知何意，春归雨又风。今朝花落处，昨日满枝红。
锦忆千金使，台悲逐鹿翁。迹人迷岁月，只认上林中。
长林鸟归尽，露下庭草湿。钟磬寂无声，虚窗白云入。
东风动南枝，冉冉残霞坠。不是竞新妆，美人今夜醉。
长安不可见，但见暮云浮。因君北望处，动我江湖忧。
游人欲多折，要傍小瓶开。不知香在手，更觅一枝来。
春色有无处，但观寒腊前。迥临村路上，来往白云边。
月下花容隐，云中花影长。坐到无花处，时闻一阵香。
莫道寒偏妒，多因花欲凌。一自同于雪，方知雪不胜。
云暗非关暮，花飘岂是春。晴光应十丈，不为住山人。
孤飞尔自可，回首念同群。欲向青冥诉，惟愁总不闻。
尔从天上来，天上寒更多。年年见飞下，欲上苦如何。
梦去长不到，梦来应更难。相逢愁愈惨，不为隔重关。
我从雪里去，君自雪中来。又是今年起，相过第一回。
君去何须恨，还如未到时。相看无一语，那得送行诗。
天近龙长护，山空雪独飞。祇愁林鸟出，带得世尘归。
日午尚高眠，问人雪霁未。沙弥九岁馀，不识人间事。
海日大如斗，海月大如盘。谁识海上心，谁为海上言。
山色静当轩，松阴高覆屋。寂寂与谁论，泉声写幽独。
瓶中一枝花，天上一轮月。花落月归天，风吹满地雪。
数声采莲歌，秋波杳如海。不遇种莲人，安得莲堪采。
天开虚白寒，露滴空翠冷。谁持明月光，鉴此山河影。
故人时见过，有酒即须留。但得时时醉，百钱馀杖头。
紫陌多芳草，年年阅世人。空怀百年虑，谁是百年身。
涧底云根湿，林稍风叶鸣。何时明月夜，来此听秋声。
年年今夜月，双影照西楼。今夜流云乱，天应亦解愁。
颜看镜中红，发看镜中白。如何一寸心，镜中看不得。
水清濯吾缨，水浊濯吾足。不见濯缨人，可怜江水绿。
青春流水去，白发见花羞。山鸟缘何事，如今也白头。
西窗寒正深，推户雪盈尺。不见碧苔痕，惟留栖鸟迹。
手种忘忧草，都缘耐老亲。今年花又发，不见白头人。
文禽好毛羽，双卧芙蓉浦。梦落烟水深，萧萧叶间雨。
白云自何来，栖我山中树。愿为九夏凉，慎勿从龙去。
独立不偶俗，直干排高云。曾过首阳下，永怀孤竹君。
鸣雁为离群，馀哀度水云。那知故乡夜，亦似客中闻。
桥夜寂行舟，天影淡空水。独有无事僧，往来明月里。
岁去归何处，灯来伴此身。分明无事夜，也作不眠人。
琴绝已多时，台存尚起思。遥怜千古调，只得一人知。
时时可问花，处处堪沽酒。风波君不知，愁杀楼中妇。
十载恩难报，重泉哭不闻。年年春草色，肠断一孤坟。
山雨遥侵夜，过春尚作寒。却怜灯火寂，反与病相安。
落叶满庭阶，秋风吹复起。遥忆别离人，寂寞何堪此。
感君寄吴笺，笺上双飞鹊。但效鹊双飞，不效吴笺薄。
日乘芙蓉车，七贵相尔汝。妾本吴中人，好就吴侬语。
月从今夜满，秋向此时分。莫惜金尊数，清光喜共君。
醉罢见明月，照我还照君。如何君不见，只见天边云。
坐起愁如织，空斋但寂寥。不关风雨妒，春色为谁凋。
两眼断夕阳，两鬓羞临镜。重门闭不开，唯与愁相竞。
尘机暂已忘，尘事日应远。试看径中苔，朝来深与浅。
常好古人言，玩索此轩中。谁言千载上，不与此心同。
隔水不得语，中肠千万回。知公望我至，如我望公来。
道远频驰梦，情深只寄书。相逢俱泪下，翻似别离初。
去年寒尽日，正起故乡思。今日空齐里，翻思在客时。
久养笼中鹤，如何却放归。不知初放日，曾别主人非。
别君惟怨春，不怨江边柳。欲赠倦攀条，东风吹入手。
树密秋容淡，江深暮景閒。日斜人不见，惟有钓舟还。
吴歌寂无闻，楚舞娇不举。林空白石晚，一片潇湘雨。
岁尽东风转，衡门日晏开。不知因底事，不见故人来。
宿食共相投，枯荷野渚秋。平生急难意，何用急时求。
底事头成白，何为志集枯。览辉甘寂寞，不羡上林乌。
君住西山下，时来却望君。不见山中树，只见山中云。
物外元无我，閒中别有天。临流时抱膝，此意向谁言。
年抛造化外，气入烟霞间。夕阳林下路，白发照青山。
坐亦岂非行，行亦岂非坐。问我我不言，笑舞溪云破。
此兰我何爱，对之终日坐。万物我一兰，天地乃一我。
一雪正如此，乾坤何处看。都将无极妙，千古一凭阑。
感兹原上情，相倾或相顾。老我空此心，爱亦莫能助。
吾心万古天，明月一池水。以心观吾心，吾心是如此。
我爱西湖好，何时此一行。六桥明月夜，花底画船横。
故国青山好，春来梦不真。去家虽太近，犹是未归人。
山中多白云，栖我亭前树。日暮度前村，又与东风遇。
红稀天有情，绿暗春无兴。游子雨中眠，梦里年光尽。
抱膝余长吟，息肩君赏音。歌罢解携去，山高江水深。
茅堂枕江涯，种竹只九个。时有清风来，还同故人坐。
白头人所贱，绿发人须恋。君如恋绿发，莫到白头变。
风息气不暖，月明物岂华。云山层递转，何处是吾家。
月出天在水，平湖净于席。安得谪仙人，来听君山笛。
知音千载事，君适赏心同。从此三都赋，人传左太冲。
去时冰雪深，归来桃李艳。短棹羁春愁，云深江路暗。
楼外雨初收，楼中人独愁。一声何处雁，惊破五湖秋。
林里光初出，湖中气欲来。好随松影去，且放竹扉开。
旧梦在何处，新梦续相从。旧空那可续，新续总成空。
披席云同卧，盘餐雾共倾。等是烟霞境，清梦绕南衡。
谁弄参差管，声悲引恨长。夜深龙起听，明月满潇湘。
卷石不盈尺，孤竹不成林。惟有岁寒节，乃知君子心。
露下兰无香，风高叶初坠。空庭不见人，落月照孤坐。
亭空寒落叶，野近暮多云。何处鸣孤鹤，坐中怅独闻。
竹屋草代瓦，决渠泉绕池。客来无所问，取醉更何之。
神者天之妙，心者人之主。去人而用天，我生如鳞羽。
天上月如欢，月圆还月缺。侬如天上云，行则随星月。
梦中食君食，梦中衣君衣。安得长梦中，与君不相离。
郎如木莲发，妾似水莲开。可怜花与叶，不得两莲来。
花以香为教，闻香每发机。春风如有意，吹入客心微。
溪鸣知水涨，木落觉山空。野鹿閒相过，黄花食一丛。
莲白多生花，莲红多生子。采白莫采红，留红在叶底。
小妇不长妾，大妇不长妻。人生各有命，贵在与夫齐。
亦知花定落，不敢恨东风。苦是馀香在，魂消一片红。
敲泉惊宿鸟，乞火动邻僧。无与共吟啸，呼猿下古藤。
弃儿神焉附，必学先无我。心手久相师，公到始能可。
向晚贪眠早，二更清梦回。屋明知月上，窗动觉风来。
养鸡纵鸡食，鸡肥乃烹之。主人计固佳，不可使鸡知。
喜雨催花开，怨雨催花谢。问雨雨不知，花开花陵藉。
春归春径归，归说有馀情。还从清梦底，唤我树头莺。
有愁不带去，无愁何送来。倚栏痴儿女，落月尚徘徊。
云去山色青，云住山色白。去住云不知，空山自成色。
爱钓非爱鱼，无鱼心已足。闲把一竿行，迥塘泛秋绿。
春雨止还落，故人迟未来。可怜花落尽，不共一尊开。
遥山开晚晴，空翠来未已。一鸟步斜阳，自饮寒江水。
日饮长江水，谁知江上心。烟波渺无极，只为别离深。
前殿承恩者，而今宠亦衰。妾颜犹未改，惟有镜台知。
日色满窗红，鸳鸯睡枕同。披衣将欲起，又怕隔帘风。
痛极疑非痛，悲深似不悲。无端肠断句，刻刻上心来。
溪暗闻流泉，月黑不知路。时闻出涧中，幽禽学人语。
思亲眠不得，起坐夜三更。月照一庭白，慈乌故故鸣。
行到无人处，山深云更深。一泉藏众石，悠然见古心。
夜枕时有声，乘月披衣起。江空寂不闻，芙蓉滴秋水。
秋在梦中尽，人疑天上行。与君处处别，不似此时情。
水浅天亦浅，山深路亦深。醒来欲续句，梦景渺难寻。
思君惊妾梦，梦觉妾孤眠。孰惹思君意，哀鸣雁避弦。
青云招不来，白云留不住。我欲赋停云，云停渺何处。
月射阳精耀，星分日气光。至人凌倒影，夜夜月辉扬。
山耸千重绿，堂开一镜明。读来书几卷，坐到月三更。
月过山移影，风来韵有香。曲栏花正吐，一院露华凉。
梦中游八极，悟景到三天。始探蓬壶事，翻惊日似年。
若有神阴告，都缘思虑深。欲穷三圣业，须尽一生心。
落花窗外舞，疑是雪飞时。刚欲呼童扫，风来去不知。
朝出雅初鸣，暮归日已暝。清梦不离山，还踏苍苔径。
夜雨洒山斋，幽人入虚听。朝来启户看，落花满苔径。
鹿门空有约，林虑旧山孤。何处寻真隐，人间见画图。
君心何绝决，我意复冥冥。秋雁天涯去，关山黑复青。
东风吹落花，落花逐风去。可怜一片红，飘零竟何处。
雪冻山上云，雪埋山下路。空山寂无人，寻梅在何处。
回首万里路，途长日西暮。翼短不能飞，栖栖向何处。
先存爱物心，去私不假斧。先存爱己心，急公怕闻鼓。
雨后散流霞，云凝山半遮。幽人无别事，独坐数归鸦。
古集荒如此，行人过亦哀。春风如不及，桃李一时开。
岁晏桃源行，源上空人家。我欲于此石，洒墨成桃花。
何年片墨悬，磨人自今古。文字障未空，山水亦良苦。
春至百花开，无花亦不恶。欲知天下秋，风前一叶落。
人道横江恶，侬道横江好。不是浪如山，郎船去已早。
折取烟中枝，千丝与万丝。人从此时去，却向何时归。
僧罢夕阳钟，客怀正孤绝。山鸟下空林，自啄茅檐雪。
朝过长流水，暮过长流水。流水流不休，行人行未已。
不记几年别，相看鬓又新。匆匆言不尽，先问白头亲。
恨我心何忍，抛离白发亲。一年春又尽，犹作未归人。
萧条瘦菊英，尚耐西风冷。岂我不如花，未堪当此境？
往事渺如烟，登堂增百感。江上几诗人，零落气为短。
万壑千岩里，声来何属钟。林深不知寺，总被白云封。
雨暗虚庭竹，烟荒堕石苔。归鸦栖不稳，飞上短墙来。
春暖桃柳新，六桥多士女。祇愁风雨来，路长奈何许。
峰明月未上，流碧满庭除。空山独吟人，百虫来合余。
南行天转凉，向夕海愈绿。成连去何之，风涛自终曲。
园岂埋香地，梅为感逝花。有人忆花影，无语自横斜。
既以断为连，复以斜为正。字字巧相衔，得之法当圣。
杂树自生花，乱石自生草。草长无人锄，花落无人扫。
出与牛同田，入与鸟争树。不识有春秋，但知朝复暮。
风静叶犹脱，夜深魂未歇。梦中人独寻，一角宜园月。
采采池中莲，花香君莫取。赠子以莲房，教识侬心苦。
昨夜东风狂，庭花落如雨。忍死抱残红，莫化尘与土。
无定行云在，东西任所之。风吹留不住，此去欲依谁。
林薄来长风，白云散如缕。草木生晚凉，心知山下雨。
青山本无情，白云自来往。身在浮云中，仰看浮云上。
山月出未高，林深鸟犹梦。霜落人未知，寒添觉声重。
树合秋声满，村荒暮景閒。虹收仍白雨，云动忽青山。
瘦竹藤斜挂，丛花草乱生。林高风有态，苔滑水无声。
终日无获禽，古人猎在德。非德为禽荒，猎食吾不食。
俗尚家灵运，谁堪社远公。空山云不出，愁杀渡溪风。
石润云先动，桥平水渐过。野阴添晚重，山意向秋多。
恶见多情欢，罢侬不相语。莫作乌集林，忽如提侬去。
归归黄淡思，逐郎还去来。归归黄淡百，逐郎何处索。
残星落檐外，馀月罢窗东。水白先分色，霞暗未成红。
欲富乎。忍耻矣。倾绝矣。故旧矣。与义分背矣。
静中好，冥心归宴寂。斋己不虚吟，静是真消息。
一言相契，万古不移。柳眼发新条，梅花满旧枝。
闲中好，月色窗穿冷。幸有含欢花，低回伴孤影。
闲中好。绿树闻歌鸟。未遣酒樽空，肯信春光老。
闲中好。鱼笋朝餐饱。此趣人不知，客醉花能笑。
閒中好，蓬岛恣探幽。春暖日华永，潮平鸥梦酣。
火之龙兮，云弗从，雨弗降。三眠始，三眠终。
我策我马将安求，人之悠悠谁适谋，言东之游。
彼美人兮，在南山之阳。岂不尔思，道阻且长。
长安道，人无衣，马无草，何不归来山中老。
其止维何，朝弦莫歌。道其问学，弗辟弗颇。
故人清风，美人明月。胡为来哉，君子之节。
石冷龙蟠，风高鹤瘦。一片白云，勿落襟袖。
本无尘埃，何事乎浴。千仞飞泉，所濯吾足。
禅不用参，道不用学。行住坐卧，是大圆觉。
春无再至，花无再开。人无再少，时无再来。
后乎吾来，先乎吾往。当往之初，殊不相让。
由听而失，以听为宾。而今而后，何复信人。
断以决疑，疑不可缓。当断不断，反受其乱。
人之所学，本学人事。人事不修，无学何异。
恩深者亲，义重者君。恩义两得，始谓之人。
君不记，犬之年，羊之月，辟历一声天地裂。
非香之香，非色之色。伴我孤吟，风清月白。
花勿尽开，尽开香歇。勿待月圆，才圆即缺。
如今推也，是子是贼。买帽相头，食鱼去骨。
乾坤独立，从者里入。风吹不著，雨打不湿。
汉既不管，秦亦不收。人平不语，水平不流。
山中卧，不知时节过。雨打窗，好梦都惊破。
念七念七，全无消息。背看分明，正观难识。
事有万殊，法无异说。寒但言寒，热但言热。
蒲叶吹秋，水天漠漠。敛影肃心，意不在啄。
他弓莫挽，他马莫骑。他非莫辨，他事莫知。
天子来止，士增其喜。孰偷其生，以不奋兴。
天兮地兮，戴且履兮。孰是人斯，莫我视兮。
日兮月兮，出兮没兮。孰是人斯，远我忽兮。
因山见水，见水忘山。山水俱忘，理归何所。
天上月圆，人间月半。七八是数，事却难算。
金谷移春，玉壶贮暖。拥石池台，约花阑槛。
山则有石，谷则有兰。我思美人，兹之永叹。
欲澄尔心，用照尔面。既识尔污，尔羞自见。
愿为郎席，不愿为被。得郎在身，胜郎下睡。
西风吹衣，北风吹面。郎既相迎，郎心未变。
丈草作酒，能成其味。以金买草，不言其贵。
思。一棹天涯怨别离。秋江上，可有载归时。
青。花落花开半壁灯。江湖梦，和雨不分明。
寒。人立西风翠袖单。斜阳暮，花影上阑干。
团。扇旧犹堪赠所欢。秋风起，恋恋故人难。
侬。不道归来仍梦中。三生石，何处不相逢。
行。无月无灯夜自明。登楼望，万里白云横。
寒。日薄云轻午梦残。无人管，花影上栏干。
摩将郎须，看郎颜色。郎不念女，不可与力。
山晓月初上，江鸣潮欲来。不辨越王台。
冠兮童兮浴且风兮。夫何求兮与天游兮。
别后常相思。顿书千丈阙。题碑无罢时。
无故相然我。路绝行人断。夜夜故望汝。
忆欢不能食。徘徊三路间。因风觅消息。
如何是主中宾。云月带重轮，又曰收。
如今不重文章士，莫把文章誇向人。
三月能辞千日醉，一生能得几回看。
三千里外一条水，十二时中两度潮。
手边云起何时雨，笔下波生不待风。
秋水涨来舟去速，夜云收尽月行迟。
上水船，风大急。帆下人，须好立。
□忧去国三千里，遥指江南一道云。
莫惊此地逢春早，祗为长安近日边。
林外雪消山色静，窗前春浅竹声泉。
有发兮朝朝思理，有身兮胡不如是。
故国路遥归去来，春风天远望不尽。
玉阶一夜留明月，金殿三春满落花。
帘前对酒闲无事，待得分明似镜时。
烟消门外青山近，露重窗前绿竹低。
玉枕空流别后泪，罗衣已尽去时香。
五色云中鸣玉磬，千花台上礼金仙。
我居山，勿人识。白云中，常寂寂。
情多不似家山水，夜夜声声旁枕流。
因逢日者教重应，忍被云僧劝却归。
众星不如孤月明，牛羊满山畏独虎。
千里长江皆渡马，十年养士得何人。
梦蝶岂知真是蝶，骑牛何必更寻牛。
我亦有亭深竹里，也思归去听秋声。
山围花柳春风地，水浸楼台夜月天。
浩歌归去浑无事，栖碧山前月上东。
春风跨马银鞍稳，夜月骑牛铁笛閒。
笼窗一不开。乌夜啼。夜啼望郎来。
明年此□，□知谁健，且尽黄花酒。
色空辨相何妨道，语默由心不碍禅。
双阙暂随丹诏入，三峰寻与白云归。
归装见说浑无物，添得新诗数百篇。
缺多圆少人如月，盛极衰来物易秋。
欲雪尽时携酒去，无人知处得花开。
归去来兮觉今是，不知我者谓何求。
未晓清风生殿阁，经旬赤气照乾坤。
哀俗易高名已振，途险难尽学须强。
危亭北据水南流，槛外频来海上舟。
燕居九见岁华周，晚得湖湘斗大州。
数里竹溪藏野色，一轩松雨战秋声。
千里水云归泽国，一帆烟雨挂秋江。
闲门半掩庭花落，啼鸟一声烟树深。
当户晓山青倚汉，傍檐风竹冷敲秋。
岸草雪残迎马绿，野梅风暖著人香。
谁将水调歌秋雁，不遣君王待曲终。
免冠思脱三涂难，吐舌甘从五鼎烹。
一夜西风惊客枕，满堤杨柳作秋声。
不是妙音生妙指，只缘流水似流泉。
不待归来霜后熟，蒸来便作洞庭香。
扁舟何日江南岸，与子归来竹一竿。
风定花落深一寸，日高啼鸟度千声。
水来五渡若铺练，山对九疑如画图。
山绕郡楼秋过雨，月临池树晚生烟。
故人皆死谁为佛，老我犹生即是仙。
几番雨过山仍在，独望人间鹤未归。
人为子推初禁火，花愁青女再飞霜。
游人只解游晴昼，风雨朝昏尽属君。
千金常恨邻难买，一笑那知盖已倾。
塞垣古木含秋色，祖帐行尘起夕阳。
花外潮回，剑边虹去，抚寒江千里。
前有牧之之风流，后有元之之篇咏。
日长人静闻风佩，雨久堂空生水衣。
独鹤下随鸡饮啄，众星高共月徘徊。
地暖尚疑消玉马，云开早欲放金雅。
最念春风尝酒处，梅酸笋翠后溪头。
白云断处斜阳转，几曲青山献画屏。
自笑颠狂便归去，并无穿系买山钱。
夜如何其斗欲落，岁云莫矣天无晴。
此身若得西归去，犹胜开笼放雀儿。
山禽说我胸中事，烟柳藏他物外机。
梦回酒醒不知处，月静人稀方忆君。
梦蝶岂知真是蝶，骑牛何必更寻牛。
楼外江山无限好，二年能得几回看。
事苟非，自有异。事苟是，安有二。
其骨爽，其神清。其禄薄，其福轻。
万事岂容人有意，一春多被雨无情。
尘静山川狂鹿死，雷惊天地老龙飞。
地高多与风云会，天近尝为日月邻。
片云出岫犹知倦，流水吟湘肯伴牢。
万事不成嗟画虎，一官那得似驱羊。
山中有寺寺有阁，阁外之山横翠来。
千里归来人事改，十年犹幸此身存。
惟有南山与君眼，相逢不改旧时情。
古人随水去不返，此字与山留无穷。
星沉会节歌钟早，天半上阳烟树微。
东飞江云北飞燕，同寄青春不相见。
好拥双旌便东下，画船明月绿杨津。
何年饮著声闻酒，直到而今醉不醒。
拔蒲心，叶再抽。拔蒲根，种不留。
人间路到三峰尽，天下秋随一叶来。
疏钟静起军城晚，华表双高水国秋。
富川置治湖山中，胜气环聚称清雄。
我有集仙经始在，劳君一到为重脩。
天教向老逢春在，诗且忘忧此命通。
百年窗下棋千著，万事灯前酒一斟。
日月任从愁里过，客尘常向静中参。
潮回海北风偏壮，秋满江南客未归。
一日又从头上过，百年多在梦中行。
燕云海阔归鸿杳，蜀汉城荒戍马閒。
风雨黄花秋兴熟，江湖归路客愁轻。
天开暝色云千里，雨洗秋空月十分。
风定落花深一寸，日高啼鸟度千声。
为报寻芳沽酒客，年年到此且徘徊。
色空了了空还执，体相如如相即非。
两袖清风蓬岛路，一襟明月海天秋。
多情未老已白发，野思到春如乱云。
松欺腊雪千年古，竹扫溪风六月寒。
□踏浪□知浪险，蝶翻花宅惜花空。
片帆忽逐飞鸿去，知落谁山第几重。
吴头楚尾祗咫尺，斗盛牛明直古今。
应有化人巢木末，枝间一国自行春。
坐忘日月三杯酒，卧护江湖一钓船。
马寻旧路知归去，龟放长淮不再来。
不识日高眠起处，何如风定舞馀时。
衰俗易高名已振，险途难尽学须强。
秋风凉，松韵长。未归客，思故乡。
弄珠解佩风流古，缓带轻裘道味闲。
营古杳难寻白石，山灵惭未识乌君。
何处转添孤客恨，两溪流水一城花。
小园寂寞锁春风，初见梅花一树红。
晓来风入万花动，零落满头飞下时。
时辟西湖作胜游，使君元是济川舟。
蒲根水满雁初下，梅径香寒蝶不知。
山翁何事冲寒往，知有梅花在隔溪。
暮天斜去空成字，远地频来不寄书。
微意平生在江海，尘冠今日为君弹。
青干霄外山千尺，碧入林间水一条。
闲多卷满新成句，懒极床堆未答书。
朝雨未休还暮雨，腊寒才过又春寒。
晓猿啼破千岩翠，古木阴成一径幽。
人有悲欢头易白，山无古今色长青。
含桃红紫莺声老，宿麦青青燕子飞。
先生只此在山中，莫道云深不知处。
竹密不知云欲雨，山高尽见水朝宗。
肉还父，骨还母。日西沈，水东注。
一草亦关春造化，众星能表月精神。
可怜门外新归燕，不见堂前旧主人。
万株翠干根成后，一个閒僧手植初。
眼昏书字不著纸，耳重听言常问人。
身闲不入红尘市，梦好频惊画角声。
竹院鸣钟疑物外，画桥流水似江南。
数树残花喜春在，一声啼鸟觉山深。
腊底东风絮白云，烂头细雨暮纷纷。
夜相思。投壶不得箭。忆欢作娇时。
所欢子。莲从胸上度。刺忆庭欲死。
东台百馀尺。凌风云。别后不忘君。
三羊五马，马子离群，羊子无舍。
朝牧于林，暮钓于溪，吾何忧而。
五马游春，彩佩照人，光生南陌。
休休得也□，云深处、高卧斜阳。
我歌我歌，旧民犹可，新民奈何。
遇徐杜者必生，遇来侯者必死。
夜相思。望不来。人乐我独愁。
满树叶繁枝重，缀青黄千百。
神羊既不触，夕鸟欲依人。
吟中双鬓白，笑里一生贫。
谁谓九龙帐，惟贮一归郎。
先生不在此，千载只空山。
有水鱼争乐，无人鸟共歌。
地灵无俗草，岩静有仙禽。
家住青山下，时向青山上。
还应鼎湖剑，千载忽同归。
云壑凝寒阴，岩泉激幽响。
水光先见月，露气早知秋。
先朝六驾日，远虞附已深。
吟倚雨残树，月收山下村。
地偏云自起，日暮山更深。
冥云生易满，秋草长难高。
为学心虽满，知君如掩扉。
石压笋斜出，谷阴花后开。
轮中别有物，光外更无空。
鸟归花影动，鱼没浪痕圆。
高树多凉吹，疏蝉足断声。
堂高凭上望，宅广乘车行。
到处自凿井，不能饮常流。
万木无一叶，客心悲此时。
风便磬声远，日斜楼影长。
枝迎南北鸟，叶送往来风。
邻僧犹未起，明月早先知。
东立朝雨霁，南飞夜月明。
伴行唯瘦鹤，寻寺入深云。
伴行惟瘦鹤，寻步入深云。
风高弓力大，霜重角声干。
水光先见月，露气早知秋。
伴行唯瘦鹤，寻寺入深云。
树古叶黄早，僧閒头白迟。
群材方用楚，一士独辞燕。
老来非厌客，静里欲书经。
寸地不可弃，东风何处无？
种瓜思夏实，分菊待秋花。
晴原望新麦，一片绿云香。
同贫清风馆，共素白云室。
一母生三天。两天共五年。
红片半随风，又半随流水。
却教人，逢春怕，见花羞。
寸地不可弃，东风何处无。
山来分楚越，水落会蒸湘。
瑞露零宵极，仙盘奉帝家。
称觞一之日，祝圣万斯年。
种瓜思夏实，分菊待秋花。
无叶滋春色，有花开晚红。
积雨生残稻，苍苔入旧笼。
风涛秋渡阙，烟雨晚村孤。
林暝鸟呼雨，径深童扫云。
经夏地无暑，未寒泉有冰。
青女横霜夜，神炉盛冻天。
不逢星汉使，谁识是灵槎。
岩深松半露，石乱水分流。
松窗晴似雨，竹径夏如秋。
惜花愁有雨，待日喜无云。
水村烟暝早，山馆夜寒多。
人畏轩台久，春归雨泽多。
林缺添松补，篱疏倩菊遮。
石压木斜出，岸悬花倒生。
水活冰无日，枝柔树有春。
蛇露根穿岭，龙眠影在潭。
行人晚更急，归鸟夕无行。
海云含雨重，江树带蝉疏。
旁迷绿虫挂，近识翠禽呼。
木围三寺影，川合两江波。
别后频芳草，愁边更落花。
选诗非选官，论诗非论人。
惠和官尚小，师达禄须干。
梅以白为正，菊以黄为正。
凭高看渐远，更上最高楼。
扁舟载双鹤，万卷贮群书。
珠盘临路泣，斗印入乡提。
思苦无一字，意来成数篇。
寺老柳遮塔，雨多春碍船。
一江分两界，二寺对双蓬。
冰看时俗薄，雨弄客愁多。
木落青无影，荷枯澹有香。
奚车一牛驾，朝马两人骑。
气蒸不待薪，水活可烹鼎。
寒儒逢景运，报德合如何。
三月内方有，百花中更无。
细栽烟外叶，繁并暖前枝。
云移鸟灭没，风霁蝶飞翻。
眼昏书字大，耳重觉声高。
若要居二宅，先须入礼门。
未能子字民，但欲兄事钱。
忧兄行不得，劝客不如归。
日回龙并影，风过凤联声。
王貌闲知鹤，黄吟苦似猿。
秋声和暮角，膏雨逐行轩。
海月随帆落，溪花绕驿流。
缘曾分月种，故发入云香。
山川百蛮国，雨露九天书。
春归万年树，月满九重城。
船官风破浪，关吏鼓通晨。
浪平山接影，山尽树回根。
荐菊明诗眼，看梅长道心。
如何五载后，不问九疑归。
地旷日难晚，海宽天欲浮。
十钟人既醉，九奏凤来仪。
竹多翻障月，木老只啼乌。
人从生处乐，谁向死前休。
诗酒独游寺，琴书多寄僧。
算吟千万首，方得两三联。
风回时带笛，烟远忽藏村。
梦回千里外，灯转一窗深。
露湿看花脚，莺啼欲晓山。
孤云不为雨，尽日却归山。
鹤归空有恨，云散本无心。
残灯吟夜雨，破榻卧秋山。
小山不能云，大山半为天。
每蒙天一笑，遂与物为春。
冰雪凝难解，风云庆有时。
溪月涵虚影，山云护断香。
风雨送迎地，别离多少人。
四山来不断，一水去无穷。
两制诚堪美，青云侍玉舆。
自作先生传，谁为故吏碑。
尽日飞花急，隔溪芳草深。
春风任花落，流水放杯行。
若更花解语，却解使人愁。
分石同僧坐，看松见鹤来。
莫叹鬓如雪，且教心似灰。
高为天一柱，秀作海三峰。
思满离亭酒，魂惊客舍乌。
此生头已白，无路扫王门。
避秦荒径在，招屈古祠空。
官卑逢酒强，事简作书勤。
转叶香随风，舒花影凌日。
阴微辨樵火，霁早误僧钟。
花开才一信，人日故多阴。
梦无全觉久，诗只半聊奇。
宦情薄于水，吟鬓早为霜。
到海祇十里，过山应万重。
溪上接秦头，远江分楚尾。
晚烟晴带湿，春雾暖生香。
僧居负高青，佛阁俯深翠。
地灵得南徐，天险称此固。
故人怜我贫，走送不待买。
戏作风枝斜，垂恼玉堂宿。
一官如马小，众眼似衫青。
句牵主人衣，一步行不得。
树既摧为薪，花亦落为尘。
王貌闲如鹤，黄吟苦似猿。
本是无情物，南飞又北飞。
一望和烟碧，悠悠去不回。
未飞三日雪，却报一枝春。
若欲受持者，应须用眼听。
剑月啼猿苦，江沙濯锦寒。
雾开离草迥，风逆到花迟。
松声和雨听，山色带云看。
敢言知己少，性本类孤云。
河来天上阔，云度月边轻。
寒禽栖古柳，破月入微云。
坐石云生袖，添泉月入瓶。
境闲僧渡水，云尽鹤盘空。
露馆涛惊枕，空庭月伴琴。
寒灯催腊尽，晓角唤春归。
空潭闻鹿饮，疏树见僧行。
磬断虫声出，峰迥鹤影沉。
扇声犹泛暑，井气忽生秋。
云残僧扫石，风动鹤归松。
春浅冰生井，宵分月上轩。
岭暮清猿急，江寒白鸟稀。
古戍生烟直，平沙落日迟。
惊蝉移古柳，斗雀堕寒庭。
鹤传沧海信，僧和白云诗。
鸟暝风沉角，天清月上旗。
多年不道姓，几日旋移家。
喧风生木末，迟景入泉心。
湘云随雁断，楚路背人遥。
品画逢名岳，横琴忆古贤。
归禽动疏竹，落果响寒塘。
路遥无去伴，山叠有啼猿。
富嫌千口少，贫恨一身多。
要路花争发，閒门草易荒。
白云覆青山，青山顶不露。
晴原望新麦，一片绿云香。
路险客须到，山高人尽耕。
但喜亲庭健，何愁客路长。
竹静深留月，花多不辨香。
城响涛头入，江昏雨脚斜。
两屐上层楼，一目略千里。
竹才生便直，梅到死犹香。
泉涌龙频跃，山灵鸟不来。
柳断桥方出，烟深寺欲浮。
寒临重阁迥，影带乱山流。
鸟归花影动，鱼触浪痕圆。
海月随帆落，溪花绕驿流。
船官风破浪，关吏鼓通晨。
雨别荆台梦，风回越水樵。
草平天一色，风暖燕双高。
先生已何处，依旧白云飞。
因君古人风，更欲投吾簪。
炎日似流金，火云如匹绛。
方竹同吾操，端然直物间。
今日湖中石，当年天上星。
文日闻贼报，七日走如烟。
花随红意发，叶就绿情新。
霁色澄千里，潮声带两州。
行到寺中寺，坐观山外山。
晴开千障雾，翠落万家楼。
岩排星斗七，石涌佛身三。
山晓月初上，江鸣潮欲来。
鲁直今已矣，平生作小诗。
花笑似留客，鸟啼如唤人。
仙云春对客，神烛夜流空。
金屋暖犹积，玉关寒更深。
学诗比登仙，金膏换凡骨。
应为览德归，来仪化灵迹。
谁折可怜花，置我经行处。
木落千山瘦，天高一雁横。
不知更事多，但觉拜人少。
夜雨急还急，客愁深复深。
青女霜如失，黄人日故迟。
山色秋难老，池光夜不昏。
人闲知昼永，花落见春深。
饥肠不贮酒，冻粟自生春。
郡为三蜀蔽，地与两京通。
溪瘦玉声小，山横翠色深。
暖河消雪带，风柳散冰丝。
况此春欲暮，风温脱花须。
五岭炎蒸地，从来着逐臣。
近城殊未发，君与探山宫。
轮中如有物，光外更无空。
诗书满肠腹，应笑带经人。
一樽溪上别，孤棹雨中行。
贫居三不往，薄宦两无求。
数年何处客，昨夜独归船。
云生画佛壁，叶落病僧房。
终日无人到，隔林惟鸟啼。
飘风惊日月，落叶满乾坤。
雁断风仍急，鸟啼天正阴。
石压笋斜出，崖悬花倒生。
到江吴地尽，隔岸越山多。
屋头风过雁，灯背月移窗。
雁沈秋驿雨，鸡送晓窗灯。
门当车马道，帘隔利名尘。
云开千里月，风动一天星。
绿涨他山雨，青浮近市烟。
春水有秀色，野云无俗姿。
兴怀旧游者，零落已将半。
妍歌展妙声，发曲吐令辞。
濯龙望如海，河桥渡似雷。
寒威渐离风，春色方依树。
一声啼鸟，常道无消息。
空将别泪，洒作人间雨。
逢贼得命，更望复子。
目有四白，五夫守宅。
花开来里，花谢也里。
断竹续竹。飞土逐肉。
楚虽三户。亡秦必楚。
云闭星月，飞琼集庭。
疏绮笼寒，浅云栖月。
烟横山腹，雁点秋容。
见处即已，无心即了。
金谷移春，玉壶贮暖。
商，西风只在垂杨外。
渚明沙霁，雨晴霞丽。
静而有文，可不与语。
居百尺楼，或拜其下。
三真六草。为天下宝。
手攀弱枝。足逾弱泥。
帆随湘转。望衡九面。
其益如毫。其损如刀。
能赋能诗。阳休之。
待钱来，待钱来。
云行西，星照泥。
百年为市后为池。
一鸡死，一鸡鸣。
不得登，登便倒。
逢儒则肉师必覆。
骑马来，骑马去。
高树阴疏鸟不留。
欲问皇天天更远。
王孙去后多芳草。
炉香如雾斗帐深。
花有重开月再圆。
无情却被多情恼。
花有重开日□圆。
夜寒斗觉罗衣薄。
去不远，路无多。
花开时节连风雨。
一种相思两地愁。
更憔悴、羞人见。
今夜谁添一种愁。
往事旧游浑似梦。
雪底黄精与不疏。
一回酒渴思吞海。
道旁曾种万株松。
月如无恨月长圆。
春风天远望不尽。
几度诗狂欲上天。
哭愿吾皇不共天。
奉使南游多好景。
天高地下礼居中。
此生吾变未蹉跎。
人去人来眼转新。
春风亭上问秋风。
行人将底酬春色。
惆怅晚来风定后。
何人月下此幽寻。
客愁春恨两茫茫。
天与风流春与娇。
辨色争朝咫尺颜。
多情为我香成阵。
虽贫未肯气如霄。
君自成龙我成道。
石间圆影叠金波。
八月分圆二十年。
君未知人穷相事。
不知雨后理精神。
独上西楼四望赊。
飞云过雨洒明月。
莫恨东风剪拂迟。
病与西湖绝半年。
都在吟情句眼中。
春浦雪，涧泉梅。
秋来一凤向南飞。
精一危微共一心。
士死惟留姓与名。
绿树新蝉第一声。
水暗人家水拍堤。
半欲离披半欲开。
水底日为天上日。
浮云暗不见青天。
二五相逢路再迷，
耕馀龙跃云津去。
谁与诗人管醉魂。
落日天寒客自愁。
万木逢霜一劫灰。
从来明月无古今。
过湖摧手屡沾襟。
一回酒渴思吞海。
怪鸟啼春不避人。
物外风尘不染颜。
养拙藏愚春复春。
因郎憔悴却羞郎。
冉冉绿雾生人衣。
吾曹总为长江老。
竹閒初折半斜枝。
看花出约几时回。
龙沙依旧抱城流。
眼底青山映寂寥。
一枝春瘦雪初消。
已束归鞍逐去鸿。
临流谁复赋新诗。
章江之水抱城流。
浮云事有千端异。
欲问此根何处得。
闲愁也似月明多。
祗把清风占得公。
一寸玄云万斛泉。
玄中一著是吾宗。
几回梦作花间蝶。
不知雨后更精神。
又欲其生树上苔。
无热天中第一仙。
万叠云山飞小雁。
紫泥还拟九天来。
凿石见火能几时。
富则盛。贫则病。
任他春去春来。
莫怪沈腰易瘦。
悠悠万里云水。
满地落红千片。
几声天外归鸿。
一寸云万斛泉。
多情到了多病。
黄贼打黑贼。
在室愧屋漏。
梦里换春秋。
岁尽天涯雨。
江山几路分。
上潮吞海日。
十载恋明主。
田父可坐杀。
三马俱白眉。
细雨乱如毛。
无计奈愁何。
更一声啼鸟。
无心傍照台。
春风吹孤云。
茶疏缘睡少。
酒禄嗟予薄。
君臣千载遇。
两岸夕阳红。
风过落花红。
回首重阳嗟。
十日醉如何。
吾宗天下著。
疑与月相吞。
少孤主易感。
云连京国深。
城中三亩宅。
读书岂为官。
横枝对菊开。
登临虽未立。
病起百花开。
有水不栽莲。
梅花处处妍。
空把月中枝。
堂有虚白闲。
天西玉一钩。
放怀便所便。
平生只信缘。
思君带孔移。
乾阙一钩金。
二疏辞汉去。
芳草碧连天。
兴尽回兰棹。
与君分两石。
乱山争夕阳。
啼妆露着花。
雪曳山容改。
共看栖树鸦。
夕阳绿涧明。
独树临江古。
南来知寄谁。
云掌月阴晴。
纷纷事如麻。
萧萧亦复起。
不索何获。
魄散魂飞。
青春三月。
雨后轻寒。
喜见春。
